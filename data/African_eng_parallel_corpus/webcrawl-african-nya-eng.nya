                                        Funso: Kodi Akristu ayenera kumvera lamulo la mu Cipangano Cakale?
Kumvetsa za mfundo iyi, muyenera kudziwa kuti malamulo a Chipangano Cakale anapatsidwa kwa dziko la Aisrayeli osati kwa Akristu.
Malamulo ena anapatsidwa kuonetsa m’mene iwo angamverere ndi kuyamikira Mulungu (mwa citsanzo, Malamulo Khumi).
Malamulo ena onaonetsa ndi kudziwitsa Aisrayeli mopempherera ndi moperekera nsembe atacimwa.
Malamulo ena anaonetsa kusiyana kwa Aisrayeli ndi mitundu ina (zakudya zao ndi kabvalidwe kao).
Palibe ngakhale imodzi mwa malamulo amenewo ikhuza a Kristu lero.
Pamene Yesu anafa pa mtanda anathetsa cilamulo conse ca M’cipangano Cakale (Aroma 10:4; Agalatiya 3:23–25; Aefeso 2:15).
M’malo mwa cilamulo ca M’cipangano Cakale, tili pansi pa lamulo la Kristu (Agalatiya 6:2), imene ikuti, “Uzikonda Ambuye Mulungu wako ndi mtima wako wonse, ndi moyo wako wonse, ndi nzeru zako zonse…ndipo uzikonda mnzako monga udzikonda iwe mwini” (Mateyu 22:37-39).
Ngati titsatira malamulo awiriwa, tidzakwaniritsa cimene Kristu afuna kucokera kwa ife: “Pa malamulo awa awiri mpokolowekapo cilamulo conse ndi aneneri” (Mateyu 22:40).
Tsopano sindiko kunena kuti Cilamulo ca M’cipangano Cakale ndi copanda nchito lero ai.
Malamulo ambiri Mcipangano Cakale akugwa pa gawo la “kukonda Mulungu” ndi “kukondana wina ndi mzace.” Cilamulo ca M’cipangano Cakale cionetsa bwino kwambiri m’mene tifunikira kukondera Mulungu komanso zofunikira pokonda mzathu.
Pa nthawi imodzimodzi kunena kuti Cilamulo ca M’cipangano Cakale ciyenera Akristu lero, ndi kulakwitsa.
Cilamulo ca M’cipangano Cakale ndi mbali imodzi la buku lonse (Yakobo 2:10).
Zikhoza kukhala kuti conse citikhuza, kapena conse sicitikhuza.
Ngati Yesu anakwaniritsa cabe mbali ina ya cilamulo, monga mwakuzipereka nsembe, ndiko kuti Iye anakwaniritsa zonse.
“Pakuti ici ndi cikondi ca Mulungu, kuti tisunge malamulo ace: ndipo malamulo ace sali olemetsa” (1 Yohane 5:3).
Malamulo Khumi aja ndi cimangirizo cofunikira pa umoyo ca malamulo onse a Cipangano Cakale.
Pakati pa malamulo amenewo, malamulo asanu ndi anai (9) awabwerezanso ku Cipangano Catsopano (onse kucotsako cabe lamulo la kukumbukira Sabata).
Ndicodziwikiratu kuti ngati tikonda Mulungu wathu, sitidzalola kupembedza milungu ina yacabecabe kapena kuigwadira iyo.
Ngati tikonda anansi (a neba), sitidzawapha iwo, kapena kuwanamiza, kucita nao zogonana-gonana (kapena kukhala pa cibwenzi cobisika) kapena kusilira zimene ali nazo.
Colinga ca lamulo la m’Cipangano Cakale ndi kutitsutsa ife anthu za kulephera kwathu kusunga malamulo ndi kutionetsa ife anthu Yesu Kristu ngati Mpulumutsi (Aroma 7:7-9; Agalatiya 3:24).
Lamulo la m’Cipangano Cakale, sanaliikeko kuti likhale lokhudza anthu ku dziko lonse mu nthawi zonse ai.
Ife tiyenera kukonda Mulungu wathu ndi kukondana ndi abale.
Tikakhulupira malamulo awiriwo mokhulupiririka, tidzagwira zonse zimene Mulungu afuna kucokera kwa ife.
                                        Funso: Kodi Mulungu alipo?
Pali umboni kuti Mulungu alipo?
Zikhonza kukhala ndi umboni kapena opanda umboni kuti Mulungu alipo.
Baibulo likutiuza kuti tivomereze ndi chikhulupiliro kuti Mulungu alipo: “Ndipo opanda chikhulupiliro ndikosathekera kumukondweretsa Mulungu, chifukwa aliyense amene abwera kwa Iye ayenera kukhulupilira kuti Iye alipo ndikuti amapereka mphotho kwa iwo akumufunafuna Iye” (Aheberi 11:6).
Ngati Mulungu afuna, akhonza kuonekera mosavuta ndikutsimikizira dziko lapansi kuti Iye alipo.
Koma ngati achita chomwecho, sipadzakhala chifukwa chokhulupilira.
“Ndipo Yesu ananena naye, ‘Chifukwa wandiona ine, wakhulupilira; odala iwo akhulupilira angakhale sanaone.
Zimenezi sizitanthauza, komabe, kuti palibe umboni kuti Mulungu alipo.
Baibulo likuti, “Zakumwamba zimalalikira ulemelero wa Mulungu; Mitambo iwonetsa ntchito za manja ake.
Usana ndi usana uchulukitsa mau; ndipo usiku ndi usiku uonetsa nzeru.
Palibe chikhalidwe kapena mau pamene liu lawo silimveka.
Muyeso wawo wapitilira pa dziko lonse lapansi, ndipo mau awo kumapeto kwa dziko” (Masalimo 19:1-4).
Kuyang’ana nyenyezi, kudziwa kukula kwa mlengalenga, kuona zodabwitsa za chilengedwe, kuona kukongola kwa dzuwa – zinthu zonsezi zikuloza kwa Mulungu Mlengi.
Ngati zimenezi zili zopelewera, palinso umboni wa Mulungu m’mitima mwathu.
Mlaliki 3:11 akutiuza ife, “…Iye waikanso muyaya m’mitima mwawo.” Mkati mwa mitima yathu mukuzindikira kuti pali china chake patsidya pa moyo uno ndi wina wake patsidya pa dziko lino.
Tikhonza kukana mwanzeru ngati sitikudziwa kanthu, koma kupezeka kwa Mulungu mwa ife ndi onse otizungulira ndizachidziwikire.
Ngakhale zili chomwechi, Baibulo likutichenjeza kuti ena adzakanabe kuti Mulungu alipo: “Opusa amanena mumtima mwake kuti, ‘Kulibe Mulungu’ (Masalimo 14:1).
Popeza anthu ambiri mumbiri yonse, mu zikhalidwe zonse, m’mitundu yonse, ndi m’maiko monse amakhulupilira mu milungu ina, pakuyenera kukhala china chake (kapena wina wake) oyambitsa chikhulupiliro chimenechi.
Kuphatikizapo pa mitsutso ya Baibulo ngati Mulingu alipo, pali mitsutso yoyenera kulingalira.
Poyamba, pali mtsutso wokhudzana ndi kukhala kwa munthu ndi chinthu.
Njira yotchuka kwambiri ya mtsutso wa kakhalidwe ka munthu ndi chinthu imagwiritsa ntchito ganizo la Mulungu potsimikiza kuti Mulungu alipo.
Imayamba ndi kutanthauzira Mulungu ngati “wa moyo woposa chili chonse mungaganizire.” Kenaka pamakhala kutsutsana kuti Mulungu alipo kuposa kuti Mulungu kulibe, kotero kuti Munthu wamkulukulu akuyenera kuti alipo.
Ngati Mulungu kulibe, ndiye kuti Mulungu sakadakhala Wamoyo ndi Wamkulukulu, ndikuti zikadasokoneza tanthauzo la Mulungu.
Mtsutso wachiwiri ndi mtsutso wophunzitsa kapena wokhulupilira kuti zochitika ndi chitukuko zimapangika malinga ndi  cholinga ndi makonzedwe a anthu osati makina ayi.
Mtsutso wophunzitsa kapena wokhulupilira kuti zochitika ndi chitukuko zimapangika malinga ndi  cholinga ndi makonzedwe a anthu osati makina ayi umanena kuti popeze mlengalenga ndiokongola molapitsa, payeneka kukhala opanga wa umulungu.
Mwachitsanzo, dziko lapansi likadakhala pafupi kapena kutali ndi dzuwa, silikadatha kuthandiza miyoyo yambiri yomwe panopa likuthandiza.
Zofunikira mlengalenga mwathu zikadasiyana pang’ono, pafupifupi chamoyo chili chonse padziko lapansi chikhonza kufa.
Zodabwitsa za kachakudya komanga thupi kochepa kwambiri komwe kangathe kugawa chinthu koma osasintha chilengedwe chake kopezeka mwamwayi ndi kamodzi mu 10243 (imene ili 10 motsogozana ndi ziro 243).
Gawo limodzi laling’ono kwambiri la chinthu chamoyo lili ndi zofunikira zazing’ono zochuluka kwambiri zedi.
Mtsutso wachitatu woyenera kulingalira ngati Mulungu alipo umatchedwa mtsutso wa chiyambi cha dziko ndi chilengedwe chonse ndi kusintha kwake.
Gwero lili lonse lili ndi chiyambi chake.
Mlengalenga ndi zonse zili m’menemo ndi gwero.
Payeneka kukhala china chake chiyambitsa chili chonse kuti chikhalepo.
Potsilizira pake, payeneka kukhala china chake “chosayambitsa” ndicholinga choyambitsa zinthu zonse kukhalapo.
Izo za “chosayambitsa” oyamba ndi Mulungu.
Mtsutso wachinayi umadziwika kuti mtsutso wa chikhalidwe.
Mtundu uliwonse mu mbiri yake umakhala ndi malamulo ake.
Aliyense amakhala ndi chikumbumtima.
Kupha, kunama, kuba, ndi makhalidwe osayenera ndiosavomerezeka pafupifupi pena pali ponse.
Kodi chikumbumtima chimenechi chinachokera kuti ngati kusali kwa Mulungu Oyera?
Ngakhale zinthu zili chomwechi, Baibulo limatiuza kuti anthu zachidziwikire za Mulungu m’malo mwale adzakhulupilira bodza.
Aroma 1:25 akutiuza kuti, “iwo anasandutsa choonadi cha Mulungu kukhala chabodza, napembedza ndikutumikira zolengedwa ndikusinya Wolengayo –  amene ali otamandika ku nthawi zosatha.
Amen.”Ndiponso Baibulo limalalika kuti anthu alibe chowiringula posakhulupilira mwa Mulungu: “Pakuti chilengeleni dziko lapansi kusaoneka kwa Mulungu – mphamvu yake ndi umulungu wake – zakhala zikuonekera poyera, kumveka bwino kuchokera pazopangidwa, ndicholinga chakuti anthu asakhale ndipothawira” (Aroma 1:20).
Anthu amakana kuti Mulungu alipo chifukwa ndi “zosakhudzana ndi phunziro la sayansi” kapena “chifukwa palibe umboni.” Chifukwa choona ndichoti akangovomereza kuti Mulungu alipo, akuyeneranso kudziwa kuti ali ndi udindo kwa Mulungu ndikufuna kuti Mulungu awakhululukire machimo awo (Aroma 3:23, 6:23).
Ngati Mulungu alipo, ndiye kuti Iye amalemba zochita zathu.
Ngati Mulungu kulibe, ndiye tikhonza kuchita chili chonse chomwe tafuna popanda kudandaula kuti Mulungu adzatiweruza.
Ndichifukwa chake ambiri mwa iwo amene amakana kuti Mulungu alipo amakakamira kwambiri pa ganizo la kusintha kwa chilengedwe – limawapatsa njira ina yokhulupilira mwa Mulungu Namalenga.
Mulungu alipo ndipo mwachidziwikire aliyense amadziwa kuti Mulungu alipo.
Pa chifukwa chakuti anthu ena amayesetsa kupanga makani ndi kupeza zifukwa zoonetsa kuti Mulungu kulibe ndikungosonyezeratu kuti ndi mkangano woonetsa kuti Mulungu alipo.
Timadziwa bwanji kuti Mulungu alipo?
Monga a Khristu, timadziwa kuti Mulungu alipo chifukwa timalankhula naye tsiku liri lonse.
Sitimamumva Iye akutilankhula ife, koma timadziwa kuti Mulungu wafika pakati pathu, timamva utsogoleri wake, timadziwa chikondi chake, timafuna chisomo chake.
Zinthu zachitika m’miyoyo yathu zimene sitingazilongole koposa Mulungu.
Mulungu watipulumutsa modabwitsa ndikusintha miyoyo yathu mwakuti sitingachitire mwina koma kuvomereza ndikumutamanda Iye.
Palibe mwa mikangano imeneyi imene inganyengerere munthu amene akukana kuvomereza zinthu zimene zili zachidziwikire.
Pamapeto pake, zakuti Mulungu alipo zivomerezedwa mwachikhulupiliro.
(Aheberi 11:6).
Chikhulupiliro mwa Mulungu tumphatumpha wosaona mumdima; ndi kwelero lotchinjirizidwa lolowera m’chipinda chowala bwino momwe anthu ambiri ayimilira kale.
                                        Funso: Kodi ziweto / nyama zimapita Kumwamba?
Kodi ziweto / nyama zili ndi mizimu?
Baibulo silipereka yankho mwatsatanetsatane pa nkhani iyi ya kuti nyama zosungidwa kapena nyama zili ndi “mzimu” kapenanso kuti zidzakhalako kumwamba.
Koma titha kuwerenga bwino Mau a Mulungu ndi kudziwa zambiri pa nkhani iyi.
Baibulo linena kuti anthu (Genesis 2:7) ndi nyama (Genesis 1:30; 6:17; 7:15, 22), zili ndi “umoyo wopuma”; kunena kuti anthu ndi nyama ndi zolengedwa za moyo.
Kusiyana kwakukuru kumene kulipo pakati pa anthu ndi nyama ndi kwakuti anthu anapangidwa mcifaniziro ca Mulungu (Genesis 1:26-27), pamene nyama sizinapangidwe tero.
Kupangidwa mcifaniziro ca Mulungu kutsimikiza kuti anthu ali monga Mulungu, okhala ndi mzimu, wopembeza, acifuno, ndipo ali ndi mbali ya umoyo wao imene ipitiliza akafa.
Ngati nyama ziri ndi “mzimu” wopanda maonekedwe, pamenepa ndiko kuti izo sizili pa myeso wa munthu ai, muyeso wake ndiwocepekera.
Kusiyana kumeneku mwina kutanthauza kuti ngkhale kuti ziri ndi “mzimu” koma supitilira zikafa.
Cina coganizirapo ndi cakuti nyama nazonso zinalengedwa ndi Mulungu ndipo zili gawo la cilengedwe cake.
Mulungu analenga nyama ndipo anati zinali zabwino (Genesis 1:25).
Motero palibe cifukwa cakuti pa dziko latsopano sipadzakhala nyama (Chibvumbulutso 21:1).
Cioneka bwino kuti pa nthawi yomweyo ya zaka cikwi cimodzi (1000), nthawi ya mtsogolo yomwe aliyense adzakondwera nayo, nyama nazonso zidzakhalako pa nthawiyi (Yesaya 11:6; 65:25).
Koma ndicovuta kunena motsimikiza kuti zina mwa nyama izi zidzakhala zosungidwa m’manja ya anthu pa nthawi imeneyo yakukhala padziko.
Tidziwa kuti Mulungu ndi wacilungamo ndiponso kuti tikakafika kumwamba, tidzazipeza tili mcipangano ca Mau ake titabvomereza monga ananenera kale pa nkhani iyi.
                                        Funso: Kodi cisamaliro cosatha cipezeka mu Baibulo?
Anthu akadziwa Yesu kukhala Mpulumutsi wao, iwo amabwera mu ubale ndi Mulungu umene umapereka cisamaliro cosatha.
Pa Yuda 24 mau atere, “Ndipo kwa iye amene akhoza kukudikirani mungakhumudwe, ndi kukuimikani pamaso pa ulemerero wace opanda cirema m'kukondwera,” Mphamvu ya Mulungu imateteza munthu kuti asagwe kuti pamaso pa Mulungu Munthuyo akhale wolungamitsidwa pamene aima mu ulemerero wa Mulungu.
Cisamaliro cathu cosatha cimadza cifukwa cakuti Mulungu atisunga, osati pamene ife tisunga cipulumutso cathu ai.
Ambuye Yesu Kristu anati, “Ndipo Ine ndizipatsa moyo wosatha; ndipo sizidzaonongeka ku nthawi yonse, ndipo palibe munthu adzazikwatula m'dzanja langa, Atate wanga, amene anandipatsa izo, ali wamkulu ndi onse; ndipo palibe wina angathe kuzikwatula m'dzanja la Atate” (Yohane 10:28-29).
Yesu Kristu pamodzi ndi Mulungu Atate atigwira ife m’dzanja lao kuti tisatengedwe.
Kodi adzatipatutsa ife m’dzanja la Mulungu Atate ndi Mwana wace, ndani?
Pa Aefeso 4:30, pali mau akunena kuti, “Munasindikizidwa cizindikilo mwa iye, kufikira tsiku la maomboledwe.” Ngati okhulupirira akadakhala kuti alibe cisamaliro cosatha, kusindikizidwa kwao sikukadakhala kofikira kufikira pa tsiku la kuwomboledwa kwao, koma cothera cabe pamene iwo acimwa kapena aonetsa usakhulupira.
Yohane 3:15-16 atiuza kuti ali yense wokhulupirira mwa Yesu Kristu “adzakhala ndi moyo wosatha.” Ngaati munthu analonjezedwa moyo wosatha, koma wacotsedwa kwa iye, ndiko kuti umoyo umenewu siunali “wosatha” kucokera paciyambi.
Ngati cisamaliro ca umoyo wosatha sicoonadi, malonjezano a muoyo wosatha, sakadalembedwa mu Baibulo cifukwa kutero kukadakhala kuphonya ndithu.
Cofunika kudziwa cacukulu ca cisamaliro cosatha ciri pa Aroma 8:38-39 “Pakuti ndakopeka mtima kuti ngakhale imfa, ngakhale moyo, ngakhale angelo, ngakhale maufumu, ngakhale zinthu ziripo, ngakhale zinthu zirinkudza, ngakhale zimphamvu, ngakhale utali, ngakhale kuya, ngakhale colengedwa cina ciri conse, sicingadzakhoze kutisiyanitsa ife ndi cikondi ca Mulungu, cimene ciri mwa Kristu Yesu Ambuye wathu.” Cisamaliro cathu cosatha cagona pa cikondi ca Mulungu kwa iwo woomboledwa.
Cisamaliro cathu cosatha cinagulidwa ndi Kristu, colonjezedwa ndi Mulungu ndiponso cosindikizidwa kapena cophimbidwa ndi Mzimu Woyera.
                                        Funso: Munalandira Moyo Wosatha?
Baibulo limatipatsira njira yosavuta yopita kumoyo wosatha.
Poyamba, tizindikire kuti tachimwira Mulungu: “pakuti aliyense anachimwa ndikutalikira ulemelero wa Mulungu” (Aroma 3:23).
Tonse tapanga zinthu zokhumudwitsa Mulungu, zimene zitipangitsa kulandira chilango.
Pachifukwa chakuti machimo athu onse ndi wochimwira Mulungu kotheratu, ndi chilango chosatha chokha chimene chili chokwanira.
“Mphotho yake ya uchimo ndi imfa, koma mphatso yaulere ya Mulungu ndiyo moyo wosatha wa mwa Khristu Yesu Ambuye wathu” (Aroma 6:23).
Komabe, Khristu Yesu, amene sanachita tchimo (1 Petro 2:22), mwana wake wa muyaya wa Mulungu anakhala munthu (Yohane 1:1,14) ndipo anafa kutipulumutsa ife kumachimo athu.
“Mulungu amaonetsa chikondi chake kwa ife mu ichi: pamene tidakali wochimwa, Khristu anatifera ife” (Aroma 5:8).
Yesu Khristu anafa pamtanda (Yohane 19:31-42), kutenga chilango chimene chinali cha ife (2 Akorinto 5:21).
Patatha masiku atatu anawuka kwa akufa (1 Akorinto 15:1-4), kutsimikizira ukulu wake pa tchimo ndi imfa.
“M’chisomo chake chachikulu anatibalanso mchiyembekezo cha moyo kudzera mu kuukanso kwa akufa kwa Yesu Khristu.” (1 Petro 1:3)
 Mwa chisomo, tisinthe maganizo athu pa Khristu – kuti Iye ndani, zimene anachita, ndi chifukwa – kuti tipeze chipulumutso (Machitidwe a Atumwi 3:19).
Ngati tiyika chikhulupiliro chathu mwa Iye, kukhulupilira imfa yake pa mtanda kutiombola kumachimo athu, tidzakhululukidwa ndikulandira lonjezo la moyo wosatha kumwamba.
“Pakuti Mulungu anakonda dziko lapansi kotero anapatsa mwana wake obadwa yekha Ambuye wathu, kuti yense wakukhulupilira Iye asatayike, koma akhale nawo moyo wosatha (Yohane 3:16).
“Ngati udzabvomereza ndi kamwa yako, kuti ‘Yesu ndi Ambuye,’ ndi kukhulupilira mumtima mwako kuti Mulungu anamuukitsa kwa akufa, udzapulumuka” (Aroma 10:9).
Chikhulupiliro chokha mu ntchito yokwaniritsidwa ya Khristu pa mtanda ndiyo njira yokhayo yoona ya kumoyo wosatha!
“Pakuti muli opulumutsidwa ndi chisomo, mwa chikhulupiliro – ndipo ichi chosachokera kwa inu, chili mphatso ya Mulungu – chosachokera ku ntchito, kuti asadzitamandire munthu aliyense.” (Aefeso 2:8-9)
 Ngati mufuna kulandira Yesu Khristu kukhala Mpulumutsi wanu, ili ndi pemphero longoyerekeza.
Kumbukirani, kunena pemphero ili kapena pemphero liri lonse sikungakupulumutseni.
Ndikukhulupilira mwa Yesu kokha kumene kungakupulumutseni ku machimo.
Pemphero ili ndilongosonyeza kwa Mulungu chikhulupiliro chanu mwa Iye ndikumuthokoza pakukupatsani za chipulumutso chanu.
“Mulungu, ndikuzindikira kuti ndakulakwirani ndipo ndili oyenera chilango.
Koma Yesu Khristu anachitenga chilango chimene chinali choyenera ine kotero kuti mwa chikhulupiliro mwa Iye ndikhonza kukhululukiridwa.
Ndikuyika chikhulupiliro changa mwa inu kuti ndikapulumuke.
Zikomo chifukwa cha chisomo chanu chodabwitsa ndi kukhululuka kwanu – mphatso ya moyo osatha!
Amen!”
                                        Funso: Mwakhululukidwa?
Ndingakhululukidwe bwanji ndi Mulungu?
Machitidwe a Atumwi 13:38 akuti, “Kotero, abale anga, ndikufuna inu mudziwe kuti kudzera mwa Yesu kukhulukidwa kwa machimo kudzadza kwa inu.” 
 Kodi chikhululuko ndi chani ndinso ndi chifukwa ninji ndikuchifuna?
Mau akuti “khululuka” akutanthauza kufufuta, kuchotsa mangawa, kufufuta ngongole.
Tikawalakwira wena, timafuna chikhululuko chawo ndi cholinga chakuti ubale wathu ubwelere.
Chikhululuko chimaperekedwa osati chifukwa chakuti munthu ayenera kukhululukidwa chabe.
Palibe amene ayenera kukhululukidwa.
Kukhululuka ndi chikondi chabe, chifundo, ndi chisomo.
Kukhululuka ndi ganizo losafuna kusunga mangawa ndi munthu, posaganizira chomwe wakulakwira.
Baibulo limatiuza kuti tonse tikufuna Mulungu atikhululukire.
Tonse tinalakwapo.
Mlaliki 7:20 akunena, “Pakuti palibe wolungama pansi pano amene achita zabwino osachimwa.” Machimo onse ndi mchitidwe otsutsanandi Mulungu (Masalimo 51:4).
Zotsatira zake, timafunafuna kukhululukidwa ndi Mulungu mothodwa.
Ngati machimo athu sanakhululukidwe, tidzakhala tikumva zowawa chifukwa cha machimo athu (Mateyu 25:46 ; Yohane 3:36).
Kukhululuka – Tingakupeze bwanji?
Mothokoza, Mulungu ndi wachikondi ndi wachifundo – okonzeka kutikhululukira ife machimo athu!
2 Petro 3:9 akutiuza kuti, “… ali wodekha ndi inu, kotero anadzipereka chifukwa cha machimo athu.
Mphotho yokhayo ya tchimo ndi imfa.
Theka loyamba la Aroma 6:23 likuti, “Mphotho ya tchimo ndi imfa …” Imfa yamuyaya ndiyomwe tapindula mumachimo athu.
Mulungu, mudongosolo lake langwiro, anakhala munthu – Yesu Khristu (Yohane 1:1,4).
Yesu anafa pamtanda, kutenga chilango chimene chinali chathu – imfa.
2 Akorinto 5:21 imatiphunzitsa kuti, “Mulungu anapanga Iye amene sanadziwe uchimo anamuyesera uchimo m’malo mwathu, ndi cholinga chakuti mwa Iye tikhale m’choonadi cha Mulungu.” Yesu anafa pamtanda, chifukwa cha machimo athu!
Monga Mulungu, imfa ya Yesu inakhululukitsa machimo a dziko lonse lapansi.
1 Yohane 2:2 akunena kuti, “Iye ndiye chiwombolo cha machimo athu, koma osati athu okha komanso a dziko lonse lapansi.” Yesu anauka kwa akufa, kugonjetsa tchimo ndi imfa (1 Akolose 15:1-28).
Tamandani Mulungu, kudzera mu imfa ndi kuuka kwa Yesu Khristu, theka lachiwiri la Aroma 6:23 ndiloona, “… koma mphatso ya Mulungu ndi moyo wosatha kudzera mwa Yesu Khristu Mulungu wathu.”
 Kodi mukufuna machimo anu atakhululukidwa?
Kodi muli ndi nkhawa mwakuti mukusowa mtendere?
Kukhululukidwa kwa machimo anu kulipo ngati mwayika chikhulupiliro chanu mwa Yesu Khristu ngati Mpulumutsi wanu.
Aefeso 1:7 akuti, “Mwa Iye tawomboledwa mu mwazi wake, kukhululukidwa kwa machimo, mongamwa kulemera kwa chisomo chake.” Yesu anapereka ngongole yathu, ndi cholinga chakuti tikhululukidwe.
Chongoyenera kuchita ndikupempha Mulungu kuti akukhululukireni kudzera mwa Yesu, kukhulupilira kuti Yesu anafa kuti inu mukhululukidwe – ndipo Iye adzakukhululukirani!
Yohane 3:16-17 ali ndi uthenga wabwinowu, “Pakuti Mulungu anakonda dziko lapansi kotero kuti anatumiza mwana wake wobadwa yekha, kuti yense wokhulupilira iye asatayike koma akhale nawo moyo wosatha.
Pakuti Mulungu sanatumize mwana wake pa dziko lapansi kuti akaweruze dziko lapansi, koma kuti dziko lapansi likapulumutsidwe ndi Iye.
Kukhululuka – ndikosavutadi?
Inde, ndikosavuta!
Simungalandire chikhululuko kuchokera kwa Mulungu.
Simungalipire chifukwa cha kukhululuka kwanu kuchokera kwa Mulungu.
Mukhonza kungolandira, mwa chikhulupiliro, kudzera mwa chisomo ndi chifundo cha Mulungu.
Ngati mukufuna kulandira Yesu Khristu kukhala Mpulumutsi wanu ndikulandila chikhululuko kuchokera kwa Mulungu, ili ndi pemphero limene mungapemphere.
Kunena pemphero ili kapena pemphero liri lonse sikungakupulumutseni.
Ndikukhulupilira mwa Yesu kokha kumene kungakupulumutseni ku machimo.
Pemphero ili ndilongosonyeza kwa Mulungu chikhulupiliro chanu mwa Iye ndikumuthokoza pakukupatsani za chipulumutso chanu.
“Mulungu, ndikuzindikira kuti ndakulakwirani ndipo ndili oyenera chilango.
Koma Yesu Khristu anachitenga chilango chimene chinali choyenera ine kotero kuti mwa chikhulupiliro mwa Iye ndikhonza kukhululukiridwa.
Ndikuyika chikhulupiliro changa mwa inu kuti ndikapulumuke.
Zikomo chifukwa cha chisomo chanu chodabwitsa ndi kukhululuka kwanu!
Amen!”
                                        Funso: Kodi ndingadziwe bwanji motsimikiza kuti ndikafa ndidzapita Kumwamba?
Kodi mudziwa motsimikiza kuti muli ndi umoyo wosatha ndikuti mukafa mudzapita Kumwamba?
Mulungu afuna kuti mukhale ndi citsimikizo!
Baibulo likuta, “Izi ndakulemberani, kuti mudziwe kuti muli ndi moyo wosatha, inu amene mukhulupirira dzina la Mwana wa Mulungu” (1 Yohane 5:13).
Tingoyerekeza kuti lero lino munali kuima pamaso pa Mulungu ndipo mwafunsidwa motere: “Ncifukwa ninji ufuna kuti ndilole ulowe Kumwamba?” Munganene ciani?
Simudzadziwa conena mwina.
Cimene muyenera kudziwa ndikuti Mulungu atikonda ndipo Iye wapereka njira kuti ife tidziwe motsimikiza za umoyo wathu wopulumutsidwa ndi komwe tikakhale.
Baibulo linena kuti, “Pakuti Mulungu anakonda dziko lapansi kotero, kuti anapatsa Mwana wace wobadwa yekha, kuti yense wakukhulupirira iye asatayike, koma akhale nao moyo wosatha” (Yohane 3:16).
Coyamba tiyenera kumvetsa bvuto lotiletsa ife kufika Kumwamba.
Bvuto ndi ili – umunthu wathu wa macimo umene ulekanitsa ubale pakati pa ife ndi Mulungu.
Ndife ocimwa monga mwa cilengedwe komanso mwa kasankhidwe ka zinthu.
“…pakuti onse anacimwa, naperewera pa ulemerero wa Mulungu” (Aroma 3:23).
Sitingadzipulumutse tokha ai.
“Pakuti muli opulumutsidwa ndi cisomo cakucita mwa cikhulupiriro, ndipo ici cosacokera kwa inu: ciri mphatso ya Mulungu; cosacokera kunchito, kuti asadzitamandire munthu ali yense” (Aefeso 2:8-9).
Tiyenera kulangidwa ndithu ku gehena.
“Mphoto yace yaucimo ndi imfa” (Aroma 6:23).
Mulungu ndi woyera ndi wolungama ndipo ayenera kulanga cimo, koma atikonda zedi motero kuti anapereka umwai wacikhululukiro ca macimo athu.
Yesu anati, “Yesu ananena naye, ine ndine njira, ndi coonadi, ndi moyo.
Palibe munthu adza kwa Atate, koma mwa Ine” (Yohane 14:6).
Yesu anatifera ife pa mtanda: “Pakuti Kristunso adamva zowawa kamodzi, cifukwa ca macimo, wolungama m'malo mwa osalungama, kuti akatifikitse kwa Mulungu” (1 Petro 3:18).
Yesu anaukitsidwa kwa akufa: “amene anaperekedwa cifukwa ca zolakwa zathu, naukitsidwa cifukwa ca kutiyesa ife wolungama” (Aroma 4:25).
Tero, tibwerere ku funso lathu – Yankho yake ndi iyi – Khulupirirani mwa Yesu Kristu ndipo mudzapulumutsidwa (Macitidwe 16:31).
“Koma onse amene anamlandira iye, kwa iwo anapatsa mphamvu yakukhala ana a Mulungu, kwa iwotu, akukhulupirira dzina lace” (Yohande 1:12).
Mutha kulandira MPHATSO la umoyo wasatha.
“Pakuti mphatso yaulere ya Mulungu ndiyo moyo wosatha wa mwa Kristu Yesu Ambuye wathu” (Aroma 6:23).
Mutha kukhala ndi umoyo wabwino ndi waphindu tsopano.
Yesu anati, “Ndadza Ine kuti akhale ndi moyo, ndi kukhala nao wocuruka” (Yohane 10:10).
Mutha kukakhala ndi umoyo wosatha pamodzi ndi Yesu Kumwamba pakuti Iye analonjeza kuti, “Ndipo ngati ndipita kukakonzera inu malo, ndidzabweranso, ndipo ndidzalandira inu kwa Ine ndekha; kuti kumene kuli Ineko, mukakhale inunso” (Yohane 14:3).
Ngati mufuna kuvomereza yesu kukhala Mpulumutsi wanu ndi kulandira cikhululukiro kucokera kwa Mulungu, pali pemphero iyi imene mungapemphere.
Kupemphera cabe pemphero ili kapena pemphero ina iriyonse sikungakupulumutseni.
Ndikukhulupirira cabe mwa Yesu Kristu kumene kumapereka cikhululukiro ca macimo.
Pemphero iyi ndi njira cabe moonetsera cikhulupiriro kwa Mulungu ndi kumuyamika cifukwa ca cikhululukiro ca macimo.
“Mulungu, ndidziwa kuti ndakucimwirani ndipo ndiyenera kulangidwa.
Koma Yesu anatenga cilango cimeneci cimene ndikadalandira motero kuti mwa kukhulupirira Iye ndi khululukidwa.
Cipulumutso canga conse ciri m’manja a Inu, Yesu Kristu.
Zikomo cifukwa ca cisomo canu ndi cikhululukiro canu!
Amen!”
                                        Funso: Kodi ndingadziwe bwanji cifuniro ca Mulungu mu moyo wanga?
Kodi Baibulo linena ciani pa zakudziwa cifuniro ca Mulungu?
Ndikofunikira kwambiri kudziwa cifuniro ca Mulungu.
Yesu anati abale ake enieni ndi iwo amene amacita cifuniro Atate: “Pakuti ali yense acita cifuniro ca Mulungu, yemweyo ndiye mbale wanga, ndi mlongo, ndi amai” (Marko 3:35).
Mu fanizo la ana amuna awiri, Yesu acenjeza ansembe akuru andi atsogoleri cifukwa cakulephera kucita cifuniro ca Mulungu, ndipo kunena molunjika, “…simunalapa pambuyo pace, kuti mumvere iye” (Mateyu 21:32).
Cifuniro ca Mulungu ndiko kulapa macimo yathu ndi kukhulupira mwa Yesu Kristu.
Ngati sitinapange ciganizo coyamba, kulapa macimo, ndiko kuti takana cifuniro ca Mulungu.
Pamene talandira Yesu ndi cikhulupiriro, timakhala ana ace a Mulungu (Yohane 1:12), ndipo Iye amafuna kutitsogolerabe ndithu kuti tiyende mnjira yace.
(Masalmo 143:10).
Mulungu sabisa cifuniro cace pamaso pathu ai, afuna kuti ticidziwe ndithu.
Ndicodziwikiratu kuti Mulungu ameneyu watipatsa kale cilangizo mwa njira zambiri kulingana ndi Mau ace.
Ife tiyenera, “M'zonse yamikani; pakuti ici ndi cifuniro ca Mulungu ca kwa inu, mwa Kristu Yesu” (1 Atesalonika 5:18).
Tiyenera kucita nchito zabwino (1 Petro 2:15).
Ndipo “Pakuti ici ndi cifuniro ca Mulungu, ciyeretso canu, kuti mudzipatule kudama” (1 Atesalonika 4:3).
Cifuniro ca Mulungu cimadziwika ndipo ndikotheka kutsimikiza za ico.
Aroma 12:2 akuti, “Ndipo musafanizidwe ndi makhalidwe a pansi pano: koma mukhale osandulika, mwa kukonzanso kwa mtima wanu, kuti mukazindikire cimene ciri cifuno ca Mulungu, cabwino, ndi cokondweretsa, ndi cangwiro.” Mauwa atipatsa ife zofunikira kwambiri izi: mwana wa Mulungu amakana kukhala wa dziko lapansi motero iye amazipereka kuti Mzimu amusithe kuti akhale oyanjana ndi Mulungu.
Popeza nzeru zace zikhala zatsopano monga mwa zimene Mulungu amafuna, tsopano iye adziwe cifuniro cangwiro ca Mulungu.
Pamene tifuna cifuniro cake ca Mulungu, tiyenera kuona ndi kutsimikiza mu mtima mwathu kuti cymene tifuna, sindico cymene Baibulo liletsa, tikatero tikangana ndi coonadi.
Mwacitsanzo, Baibulo liletsa kuba, popeza Mulungu anakambapo kale momveka bwino pa nkhani iyi, tidziwa kuti sindiyenera  cifuniro cace kuti ife tipembe kukhala mbava za banki – sitiyenera kupemphera pa zotero ai.
Cinanso ndicakuti tiyenera kuona kuti cymene tipempha cidzapereka ulemerero kwa Mulungu ndi kutithandiza ife ndi ena kukula mu mzimu.
Nthawi zina kudziwa cifuniro ca Mulungu ndikovuta cifukwa pamafunikira kuleza mtima kapena kudekha.
Ndipo monga mwa umunthu wathu, munthu amafuna-funa atadziwa cifuniro ca Mulungu pomwepo mosayembekezera, koma sizimakhala tero kwa Mulungu.
Iye amationetsera cifuniro cake pa nthawi yake mokhuzana ndi cikhulupiriro cathu ca mwa Iye.
Cofunikira kwambiri ndi cakuti, pamene tiyembekezera malangizo otsatira, tiyenera kupitilizabe kucita zabwino zimene tidziwa (Yakobo 4:17).
Kawirikawiri tifuna Mulungu kuti atipatse zocita – kogwira nchito, kumalo kokhala, munthu wokwatira, galimoto yogula, ndi zina zotero.
Mulungu atilola ife kupanga zisankho ndipo ngati tikhala mwa Iye, adzatithandiza kuti tisagwe mu zisankho zoipa (onani pa Macitidwe 16:6-7).
Munthu tikamodziwa bwino, pamenepo pakhalanso mpata wopanga ubale wakuya ndipo timatha kudziwa zofuna zace.
Mwacitsanzo, pali zambiri zimene mwina mwana wam’ng’ono angafune kukhumba akamayenda ndi atate ake, ndipo zina za izo sayesa kuzitenga kapena kuziikako nzeru ngakhale kuti panthawiyo mtima wace unazifunitsitsa cifukwa adziwa kuti, “atate wanga sadzandilola ine kutero.” Iye sadzafunsa atate wace nthawi zonse kuti amulangize pa zinthi zina zonse cifukwa adziwa cimene atate ace amafuna cifukwa awadziwa iye.
Comweco, cifanana ndi momwe ife tikhalira ndi Atate wathu, Mulungu, pa ubale wathu ndi Iye.
Ndipo tikamayenda ndi Ambuye, kumva mau ace ndi kudalira pa Mzimu, tipeza kuti tipatsidwa nzeru ya Yesu (1 Akorinto 2:16).
Timudziwa Iye, ndipo potero tithandizika kudziwa cifuniro cace.
Timapeza kuti malangizo ake ali pafupi ndithu.
“Cilungamo ca wangwiro cimaongola njira yace; Koma woipa adzagwa ndi zoipa zace” (Miyambo 11:5).
Ngati tiyendadi ndi Ambuye ndipo tifunitsitsa cifuniro cake mu miyoyo yathu, Mulungu adzaika zofuna zace pa mitima yathu.
Cacikulu ndikufuna cifuniro ca Mulungu, osati cifuniro cathu.
“Udzikondweretsenso mwa Yehova; Ndipo iye adzakupatsa zokhumba mtima wako” (Masalmo 37:4).
                                        Funso: Ndingakhale bwanji bwino ndi Mulungu?
Kukhala “bwino” ndi Mulungu, coyamba tiyenera ife kumvetsa kuti “coipa” nciani?
Yankho ndi lakuti coipa ndi ucimo.
“Anapatuka onse; pamodzi anabvunda mtima; Palibe wakucita bwino ndi mmodzi yense” (Masalmo 14:3).
Talimbana ndi kumphwanya Malamulo a Mulungu; ndipo ife “tili ngati nkhosa zotaika” (Yesaya 53:6).
Coipapo pamenepa ndi cakuti cilango ca cimo ndi imfa.
“Taonani …moyo wocimwawo ndiwo udzafa” (Ezekieli 18:4).
Ndipo nkhani yabwino ndi yakuti Mulungu potikonda ife anakonza njira ya cipulumutso kuti ife tikapulumutsidwe.
Yesu ananena bwino za cifuniro cimeneci pamene anati, “akuti Mwana wa munthu anadza kufunafuna ndi kupulumutsa, cotayikaco” (Luka 19:10), ndipo Iye anaonetsa kufikiritsidwa kwa cifuniro pamene anafa pa mtanda nanena mau awa, “Kwatha!” (Yohane 19:30).
Kukhala ndi ubale wabwino ndi Mulungu kumayamba ndi kubvomereza kwa macimo ake munthu.
Cotsatapo, iye azicepetse nazipereke kwa Mulungu ndi kuulula macimo ace (Yesaya 57:15) nacite zones zothekera kusiya macimo amenewo kapena cimo limenelo.
“Pakuti ndi mtima munthu akhulupira kutengapo cilungamo; ndi m'kamwa abvomereza kutengapo cipulumutso” (Aroma 10:10).
Kulapa kuyenera kukwaniritsidwa ndi cikhulupiriro – makamaka pokhulupira kuti Yesu anazipereka kukhala nsembe ya cipulumutso cathu ndikuti Iyeyo anauka kwa akufa ndipo ndiye Mpulumutsi.
“kuti ngati udzabvomereza m'kamwa mwako Yesu ndiye Ambuye, ndi kukhulupirira mumtima mwako kuti Mulungu anamuukitsa kwa akufa, udzapulumuka” (Aroma 10:9).
Pali mau ena ambiri amene anena za kufunikira kwa cikhulupiriro monga pa Yohane 20:27; Macitidwe 16:31; Agalatiya 2:16; 3:11, 26; ndi Aefeso 2:8.
Kukhala bwino ndi Mulungu kuli pakuyankhapo pa cymene Mulungu wakucitira m’malo mwako.
Mulungu anatumiza Mpulumutsi, anapereka nsembe (Yesu Kristu) kukucotsera cimo lako (Yohane 1:29), ndipo aperekanso lonjezo “Ndipo kudzali, kuti yense amene akaitana pa dzina la Ambuye adzapulumutsidwa” (Macitidwe 2:21).
Nkhani yabwino kwambiri yokhuzana ndi kugonja ndi cikhululukiro ndi nkhani ya mwana wolowerera (Luka 15:11-32).
Mwana wam’ng’ono uja anaononga cuma ca atate wace mwa njira yoipa, njira yaucimo (vesi 13).
Pamene anazindikira kulakwa kwace, anaganizira zobwerera kunyumba ya atate wace (vesi 18).
Iye anaganiza kuti sadzayesedwanso ngati mwana wapakhomopo (vesi 19), koma sizinali tero, anaphonya m’maganizo.
Atate wace anakondetsetsa iye monga kale lonse (vesi 20).
Iwo anamukhululukira zones ndipo, analamula kuti amucitire phwando (vesi 24).
Mulungu ndiwabwino, Iye amasunga malonjezo ake onse, kuikapo lonjezo la kukhululukira.
“Yehova ali pafupi ndi iwo a mtima wosweka, Apulumutsa iwo a mzimu wolapadi” (Masalmo 34:18).
Ngati mufuna kukhala bwino ndi Mulungu, pano pali pemphero lapafupi.
Kumbukirani kuti kunena pemphero limeneli kapena pemphero lina liri lonse sikudzakupulumutsani.
Ndikukhulupirira mwa Yesu kokha kumene kudzakupulumutsani ku macimo.
Pemphero imeneyi ndi njira cabe yakuonetsa cikhulupiriro cano kwa Mulungu ndi kumuyamika Iye pa cipulumutso canu.
“Mulungu, ndidziwa kuti ndakucimwirani ndipo ndiyenera cilango cosatha.
Koma Yesu Kristu anatenga cilango cimeneco m’malo mwa ine ndipo mwa Iye yekha ndikhululukidwa macimo anga onse.
Ndaika cikhulupiriro canga ndi cipulumutso canga mwa Inu.
Zikomo cifukwa ca cisomo canu ndi cikhululukiro ca macimo – cimene ciri mphatso ya moyo wosatha.
Amen!”
                                        Funso: Kodi mpikisano wobecha (njuga, kasino, lotare, jakipoti ndi zina) ndi cimo?
Kodi Baibulo linena ciani za mpikisano wobecha?
Baibulo silinena kanthu pa nkhani yakubecha, kumenya njuga ndi njira zina zacidule zopezeramo ndalama mwapafupi.
Koma Baibulo limaticenjeza kuti, tisakondetsetse ndalama (1 Timoteo 6:10; Ahebri 13:5).
Mau a Mulungu atilangizanso kuti tiyenera kukhala kutali ndi maganizo akufunitsitsa “kulemera mofulumira” ngakhale kosagwira nchito ina iri yonse ndithu (Miyambo 13:11; 23:5; Mlaliki 5:10).
Mpikisano wobecha wagona pa kukondetsetsa ndalama ndipo anthu amakokedwa cifukwa mipikisano imeneyi imapereka ziganizo zoti munthu adzakhala ndi ndalama zocuruka pa nthawi yocepa cabe ndiponso mosavutikirapo konse.
Kodi pali vuto lotani kucita mpikisano wobecha?
Mpikisano wobecha monga njuga ndi zina zotere, ndi ovuta kulowapo cifukwa ngati zimacitidwa mwa apo ndi apo ndiko kuti kutero ndi kutaya ndalama koma sicinthu coipa ai.
Anthu amataya ndalama zao pa zinthu zambiri zosiyanasiyana.
Kutaya ndalama pocita mpikisano wobecha ndi cimodzimodzi ndi kutaya ndalama kupita kukaona sinema (mwa nthawi zambiri), kapena kudya zakudya zodula kwambiri kapena kugula cinthu copanda nchito.
Koma ngakhale kuti coonadi ndi cakuti ndalama zionongedwa pa zinthu zina, sindiko kunena kuti mpikisano wobecha wayenerezedwa ai.
Ndalama siziyenera kuonongedwa pacabe.
Ndipo ndalama zopitilirapo ziyenera kusungidwa kuti zikagwire nchito mtsogolo, kapena kupatsidwa kuti zithandize pa nchito ya Ambuye, osati kungozilowetsa zonse mu mpikisano wobecha.
Baibulo silinena molunjikiza mpikisano wobecha, koma inena za zocitika zina zimene zimadalira pa “umwai” kapena “m’pata.” Mwacitsanzo, kucita maere kugwiritsidwa nchito mu buku la Levitiko kuti asankhe pakati pa mbuzi imene idzakhala ndi kuperekedwa ngati nsembe ndi mbuzi imene adzaitumiza kuthengo ansembe atacita mwambo.
Yoswa anacita maere pogawira ana Aisrayeli malo okhalako monga mwa mabanja ao.
Nehemiya nayenso anacita maere kuona kuti ndani adzakhala mkati mwa linga la Yerusalemu.
Ophunzira naonso amacita maere kuona kuti ndani amene adzalowa pamalo pa Yudasi Iskariote.
Pa Miyambo 16:33 akuti, “Maere aponyedwa pamfunga; Koma ndiye Yehova alongosola zonse.” 
 Kodi nanga Baibulo linena ciani pa za kasino ndi malotare?
Makasino ndi njira ina ya zamalonda imene anthu amanyengedwa kuikamo ndalama kucita mpikisano ndipo ndalamazo zikhoza kuphindula zina kapena zikhozanso kudyedwa.
Ndipo ku malo amenewo nthawi zina kumapezeka zakumwa monga mowa waulere kapena wamtengo wotsika ndipo akamamwa nacita mpikisano umenewo, ndipo iwo satha kupanga maganizo aneru bwinobwino.
Zonse m’malo otero ndizokonzedwa bwino motero kuti ndalama zimangopita kuli eni ake a malonda amenewo mwina kucotsako zocepa cabe zimene ena amawina.
Ngakhale kuti ena acita malonda a malo otere a lotare amanena kuti ndalama zao athandizira anthu osauka ndi ena kuti aphunzire, kafukufuku aonetsa kuti nthawi zambiri iwo amene amapita kukacita mpikisano womweo, iwo womwe aperewera zambiri pa moyo wao.
Cowapereka komweko ndi “kufuna kulemera mofulumira” ndipo limeneli likhala yesero lalikuru kwa iwo motero amangozipereka kuti ayese mwai wao.
Ndipo mwai wakuti iwo akhoza ku wina umakhala wocepa kwambiri, motero kuti m’malo mopita patsogolo ndi zimene anali nazo, amangobweretsa mavuto pa iwo ndi pa anthu ena.
Kodi ndalama za loto, njuga, kapena mpikisano wina uliwonse wotere zikhoza kukondweretsa Mulungu?
Anthu ambiri amanena kuti akucita mpikisano womwewo kuti ndalama zimene adzapeza, adzazipereka kuti zikathandize ku mpingo.
Ngakhale kuti cilingo cotere cikhaladi cabwino, coonadi ndicakuti ndi anthu ocepa cabe amene akawina amakumbukira kuti agwiritsenso ndalamazo pa nchito zothandiza mu mpingo.
Kafukufuku aonetsa kuti ambiri a anthu amene anawinako lotare kapena jakipoti, gawo lao la za cuma limagwa kotheratu patangopita zaka zocepa cabe ndipo mwina akhala osaukirapo koposa kale pamene asanawine lotareyo kapena jakipoti imeneyo.
Ndi ocepa cabe amene ndalama zao zina amazipereka kuti zikathandize anthu ena.
Mulungu zafuna ndalama zathu kuti nchito yake icitike padziko.
Miyambo 13:11 akuti, “Cuma colandiridwa mokangaza cidzacepa; Koma wokundika ndi dzanja adzaona zocuruka.” Mulungu ndiye mwini zonse ndipo amapereka zofunikira mpingo wake kuti nchito yake yakufalitsa uthenga wabwino ipitebe patsogolo.
Kodi Mulungu akhoza kucitiridwa ulemu polandira ndalama zocokera mukugulitsa makhwala oledzeretsa, kapena ndalama zakuba mu banki?
Ai, sacitiridwa ulemu ndipo sakondwera.
Komanso Mulungu safuna ngakhale ndalama zimene “zinabedwa” kucokera kwa anthu osauka mwa cilingo coti wina alemere, zonsezo sakondwera nazo.
Pa 1 Timoteo 6:10 akuti, “Pakuti muzu wa zoipa zonse ndiwo cikondi ca pa ndalama; cimene ena pocikhumba, anasocera, nataya cikhulupiriro, nadzipyoza ndi zowawa zambiri.” Ahebri 13:5 anena kuti, “Mtima wanu ukhale wosakonda cuma; zimene muli nazo zikukwanireni; pakuti Iye anati, Sindidzakusiya konse, kungakhale kukutaya, sindidzakutaya ndithu.” Ndipo pa Mateyu 6:24 akuti, “Palibe munthu angathe kukhala kapolo wa ambuye awiri: pakuti pena adzamuda mmodziyo, ndi kukonda winayo; pena adzakangamira kwa mmodzi, nadzanyoza wina.
Simungathe kukhala kapolo wa Mulungu ndi wa cuma.”
                                        Funso: Kodi Mulungu ndi oona?
Kodi ndingadziwe bwanji kuti Mulungu ndi oona?
Tidziwa kuti Mulungu ndi oona cifukwa anadzionetsera Yekha kwa ife mwa njira zitatu: m’cilengedwe, mu Mau ace, ndi mwa Mwana wace, Yesu Kristu.
Cinthu coonetsa mosasutsana konse kuti Mulungu aliko, ndi zinthu zimene Iye anazipanga ndi kuzilenga.
“Pakuti cilengedwere dziko lapansi zaoneka bwino zosaoneka zace ndizo mphamvu yace yosatha ndi umulungu wace; popeza zazindikirika ndi zinthu zolengedwa, kuti iwo adzakhale opanda mau akuwiringula” (Aroma 1:20).
“Zakumwamba zimalalikira ulemerero wa Mulungu; Ndipo thambo lionetsa nchito ya manja ace” (Masalmo 19:1).
Ngati munali ndi koloko yapadzanja pakati pa munda, simudzakhala ndi ciganizo cakuti yangopezeka pomwepo mwa ngo kapena kuti kucokera paciyambi inali pomwepo ai.
Mukaionetsetsa mudzaona kuti pa dzina kapena liri ndi maonekedwe akuti inapangidwa.
Koma pali wamkuru wopitilira akatswiri onse odziwa kupanga zinthu.
Kapimidwe kathu ka nthawi sikadalira pa koloko yapadzanja, koma pa nchito yamanja ya Mulungu – kuzungulira kwa dziko ndi zina zosatha kuzifotokoza molingana ndi nzeru za munthu.
Dziko ndi zolengedwa zace lionetsa kuti Mulungu ndi Mlengi wambambande ndithu.
Ngati mwapeza uthenga umene ufunikira kumasulidwa, mudzacita zothekera zonse kumasula kuti mudziwe za uthengawo.
Mu mtima mwanu mudzafuna kudziwa kuti watumiza nkhani, iye amene analemba uthengawo.
Mukaonetsetsa pa ukatswiri wace, m’maso mwathu anthufe zolengedwa zina zioneka zofana koma mukagang’ana kwambiri mudzaona kuti pali kusiyana, mwacitsanzo, taona mizere ya zala za kumanja kwa munthu, palibe and ndi mizere yolingana ndi wina, mukonanso, mudzaona monga kuti zomera zina zifanana koma sizifanana konse.
Mulungu sanapange dziko kukhala lokoma cabe ai, koma anaikamonso zonse zokondweretsa umoyo wa cilengedwe cake (Mlaliki 3:11).
Munthu amvetsa ndi kudziwa kuti pali zambiri zinthu koposa zimene zioneka ndi maso.
Kumvetsa kwathu kwa tsogolo kapena umoyo wosatha kuli pa njira ziwiri izi: kupanga lamulo ndi kupembedza.
Cisintho cili conse cacitukuko mu mbiri ya umoyo ciri ndi malamulo ofunikira kwambiri a cikhalidwe, amene angakhale ofanana ndi zikhalidwe za anthu ena.
Mwacitsanzo, cikondi cabwino ndi coyamikiridwa pa dziko lonse lapansi, pamene bodza liri lonse sililoledwa.
Ici cikhala ngati cikhalidwe ca umunthu – kuonetsera coipa ndi cabwino – paonetsa za Wamkurukuru amene atithandiza ife kudziwa za cokoma ndi coipa kwa ife kapena kwa anthu ena.
Momwemonso, padziko lonse lapansi, anthu akhala akutsatira cipembedzo monga momwe iwo adziwira.
Kupembedza kumeneku kungakhale kosiyana koma aliyense ali ndi cidziwitso kuti pali “mphamvu yakuya” ndipo anthu azindikira bwino za cimeneci.
Kupembedza kwathu kwa Mulungu kuonetsa kuti Mulungu anatilenga ife, “mu cifaniziro cake” (Genesis 1:27).
Mulungu anadzionetsera kwa ife kupyolera mu Mau ake, Baibulo.
M’malemba onse, muli cidziwikire kuti Mulungu alikodi (Genesis 1:1; Eksodo 3:14).
Munthu akalemba za umoyo wace, sataya nthawi kuzionetsera ngati alikodi.
Momwemo Mulungu satayanso nthawi kuonetsa kuti Iye aliko mu Buku lace.
M’mene baibulo lionetsera kusintha kwa moyo, cilungamo cace, ndi zodabwitsa zopezeka m’Malemba ace ziyenera kutisendeza pafupi ndi Mau ace.
Njira yacitatu m’mene Mulungu anadzionetsera kwa ife ndi mwa Mwana wace, Yesu Kristu (Yohane 14:6-11).
“Paciyambi panali Mau, ndipo Mau anali kwa Mulungu, ndipo Mau ndiye Mulungu.
Ndipo Mau anasandulika thupi, nakhazikika pakati pa ife, ndipo tinaona ulemerero wace, ulemerero wonga wa wobadwa yekha wa Atate, wodzala ndi cisomo ndi coonadi” (Yohane 1:1, 14; onaninso pa Akolose 2:9).
Mu umoyo wa Yesu, Iye anasunga zonse zokhuza lamulo la M’cipangano Cakale ndi kukwaniritsa zonse zimene aneneri ananena zokhuza Mesiya (Mateyu 5:17).
Iye anacita nchito zambiri zacifundo zothandiza anthu nacita zodabwitsa zambiri zoonetsa coonadi cake ndi kuonetsa umulungu wace (Yohane 21:24-25).
Ndipo, patapita masiku atatu atafa Iye, anauka kwa akufa, coonadi cimene anthu ambiri mbiri anacitira umboni (1 Akorinto 15:6).
Mbiri imeneyi ionetsa umoyo wake wa umunthu padziko komanso citsimikizo ca Umulungu wace.
Monga momwe mtumwi Paulo ananenera, “Pakuti ndidziwadi kuti kulibe kanthu ka izi kadambisikira; pakuti ici sicinacitika m'tseri” (Macitidwe 26:26).
Tidziwa kuti nthawi zonse pali anthu ena amaganizo okaika komanso ali ndi maganizo ao okhuzana ndi Mulungu koma adzawerenga umboni moyenera.
Koma pali ena amene akhalabe otsutsa ngakhale patakhala umboni wokwanira (Masalmo 14:1).
Zonsezi zikhuza cikhulupiriro (Ahebri 11:6).
                                        Funso: Kodi Yesu ndi Mulungu?
Kodi Yesu ananenapo kuti Iye ndi Mulungu?
Yesu sanalembedwepo mu Baibulo kuti anenapo mawu akuti, “Ine ndine Mulungu.” Izi sizikutanthauza, komabe, kuti sanadzitchule kuti Iye ndi Mulungu.
Mwachitsanzo mawu a Yesu mu Yohane 10:30, “Ine ndi Atate ndife amodzi.” Tikuyenera kungoona machitidwe a Ayuda pa mawu ake kuti tidziwe kuti amadzitchula Mulungu.
Anafuna kumugenda miyala chifukwa cha chifukwa chomwechi.
“… inu, muli munthu, mudziyesera nokha Mulungu” (Yohane 10:33).
Ayuda anazindikira bwino lomwe zimene Yesu anali kunena – m’modzi mwa Milungu.
Dziwani kuti Yesu samakana kuti amadzitchula Mulungu.
Pamene Yesu ananena, “Ine ndi Atate ndife amodzi” (Yohane 10:30), amanena kuti Iye ndi Atate ndi achikhalidwe chimodzi.
Yohane 8:58 ndi chitsanzo china.
Yesu anati, “Indetu, indetu, ndinena kwa inu, asanayambe kukhala Abrahamu, ine ndilipo!” Kuyankha kwa Ayuda amene anamva mawu awa kunali kutenga miyala ndikumupha Iye chifukwa cha mwano, monga m’mene lamulo la Mose liwalamulira iwo kuchita (Levitiko 24:15).
Yohane anabwereza maganizo a Yesu a M’modzi mwa Milungu: “Mawu anali Mulungu” ndi “Mawu anasandulika thupi” (Yohane 1:1,14).
Ndime zimenezi zikuonetseratu poyera kuti Yesu ndi Mulungu mu Thupi.
Machitidwe a Atumwi 20:28 akutiuza kuti, “Khalani otsogolera Mpingo wa Mulungu, umene anagula ndi mwazi wake.” Ndi ndani amene anagula Mpingo – Mpingo wa Mulungu – ndi mwazi wake?
Yesu Khristu.
Machitidwe a Atumwi 20:28 akunena kuti Yesu anagula Mpingo wake ndi magazi ake.
Kotero, Yesu ndi Mulungu!
Thomasi wophunzira wa Yesu ananena kwa Yesu nati, “Ambuye wanga ndi Mulungu wanga” (Yohane 20:28).
Yesu sanamukonza iye.
Tito 2:13 akutilimbikitsa kudikilira kubwera kwake kwa Mulungu ndi Mpulumutsi wathu, Yesu Khristu (onaninso 2 Petulo1:1).
Pa Aheberi 1:8, Atate akunena za Yesu, “Koma ponena za Mwana anati, ‘Mpando wa chifumu wanu, Mulungu, ufikira nthawi za nthawi, ndipo oyera mtima adzakhala ndodo ya chifumu ya ufumu wanu.” Atate amafanizira kwa Yesu ngati “Mulungu” kuonetsa kuti Yesu ndiyedi Mulungu.
Ku Chivumbulutso, m’ngelo anauza Mtumwi Yohane kupembedza Mulungu yekha (Chivumbulutso 19:10).
Nthawi zambiri mu Malembo Oyera Yesu amalandira matamando (Mateyu 2:11, 14:33, 28:9, 17; Luka 24:52; Yohane 9:38).
Samadzudzula anthu chifukwa chakumupembedza Iye.
Ngati Yesu sanali Mulungu, akatha kuwauza anthu kuti asamupembedze Iye, monga m’mene m’ngelo ku Chivumbulutso anachitira.
Pali ndime zina za Malembo Oyera zambiri zimene zimanena za Yesu kukhala M’modzi mwa Milungu.
Chifukwa chofunikira kwambiri chakuti Yesu ayenera kukhala Mulungu ndi chakuti ngati sali Mulungu, imfa yake siikadakhala yokwanira kuwombolera machimo a dziko lapansi (1 Yohane 2:2).
Munthu wolengedwa, amene Yesu adakakhala akanakhala kuti Iye si Mulungu, sakanalipira chilango cha muyaya choyenera tchimo limene walakwira Mulungu wamuyaya.
Ndi Mulungu yekha angalipire chilango cha mtundu umenewu.
Ndi Mulungu yekha amene angasenze machimo a dziko lapansi (2 Akolose 5:21), kufa, ndi kuuka, kugonjetsa tchimo ndi imfa.
                                        Funso: Kodi Yesu ndiye njira yokha yopita Kumwamba?
Inde, Yesu ndiye njira yokhayo yopita kumwamba.
Mau otero mwina sakhoza kulandiridwa m’makutu ya anthu ena makamaka m’masiku ano pamene anthu akukhulupirira za maphunziro, koma coonadi ndi cakuti, Yesu yekhayo ndiye njira.
Baibulo iphunzitsa kuti palibe njira ina yacipulumutso koma kupyolera mwa Yesu.
Mu buku la Yohane 14:6, Yesu akutero kuti, “Ine ndine njira, ndi coonadi, ndi moyo.
Palibe munthu adza kwa Atate, koma mwa Ine.” Iye si ndiye njira kuti mwina zilipo zambiri, ai, Iye yekha ndiye njira yokhayo imodzi.
Inde palibe munthu ngakhale m’modzi, wakhalidwe labwino, kapena wopambana pa zambiri, kapena wa nzeru zakuya, kapena wolungama mwa iye yekha, amene angathe kufika kwa Mulungu koposa kudzera mwa Yesu.
Yesu ndiye njira yokha yopita kumwamba pa zifukwa zambirimbiri.
Yesu “anasankhidwa ndi Mulungu” kukhala Mpulumutsi (1 Petro 2:4).
Yesu ndi yekhayo amene anatsika kucoka kumwamba ndi kubwereranso (Yohane 3:13).
Wokhala ndi maonekedwa a umuthu ndi yekhayo amene anakhala kopanda cimo lina liri lonse mu umoyo wace padziko (Ahebri 4:15).
Iyeyo ndiye nsembe ya macimo (1 Yohane 2:2); Ahebri 10:26).
Pamene Iye anadza kudziko anakwaniritsa lamulo ndi aneneri (Mateyu 5:17).
Iye ndiye munthu yekha amene anagonjetsa imfa motheratu (Ahebri 2:14-15).
Iye ndiye Mkhalapakati pakati pa Mulungu ndi munthu (1 Timoteo 2:5).
Iye yekha ndi munthu amene Mulungu anamukweza: “Mwa icinso Mulungu anamkwezetsa iye, nampatsa dzina limene liposa maina onse” (Afilipi 2:9).
M’malo ambiri Yesu ananena kuti Iye ndiye njira yopita kumwamba, si pa Yohane 14:6 pokha pamene tipeza mau otero ai.
M’malo ena Iye ananeneratu kuti ndiye cikhulupiro pa Mateyu 7:21-27.
Iye anatinso kuti mau ace ndi moyo (Yohane 6:63).
Iye analonjeza kuti iwo onse wokhulupirira Iye adzakhala ndi moyo wosatha (Yohane 3:14-15).
Iye ndiye khomo polowera nkhosa (Yohane 10:7); ndiyenso mkate wa moyo (Yohane 6:35); komanso ndiye kuuka (Yohane 11:25).
Ulaliki wa atumwi unaima kwenikweni pa imfa ndi kuuka kwa Ambuye Yesu.
Petro ponena kwa bungwe la oweruza la Sanihedrini, analalikira poyera kuti yesu ndiye njira ya kumwamba: “Ndipo palibe cipulumutso mwa wina yense, pakuti palibe dzina lina pansi pa thambo la kumwamba, lopatsidwa mwa anthu, limene tiyenera kupulumutsidwa nalo” (Macitidwe 4:12).
Paulo polankhula mu sinagoge ku Antiokeya, ananena bwino kuti Yesu ndiye Mpulumutsi: “Potero padziwike ndi inu amuna abale, kuti mwa iye cilalikidwa kwa inu cikhululukiro ca macimo; ndipo  mwa iye yense wokhulupira ayesedwa wolungama” (Macitidwe 13:38-39).
Yohane, polembera kwa mpingo wonse, anena kuti cikhululukira ca macimo athu ciri m’dzina la Kristu: “Ndikulemberani, tiana, popeza macimo adakhululukidwa kwa inu mwa dzina lace” (1 Yohane 2:12).
Umoyo wosatha wa kumwamba utheka cabe mwa Yesu Kristu.
Yesu anapemphera nati, “Koma moyo wosatha ndi uwu, kuti akadziwe Inu Mulungu woona yekha, ndi Yesu Kristu amene munamtuma.” Kulandira mphatso ya Mulungu ya umoyo wosatha, tiyenera kuayangana kwa Yesu ndi kulunjika kwa yesu yekhayo.
Tiyenera kukhulupira mwa imfa ya Yesu kuti Iye anatifera pa mtanda kulipira mlandu wa macimo yathu ndipo anaukitsidwa kwa akufa.
“Ndico cilungamo ca Mulungu cimene cicokera mwa cikhulupiriro ca pa Yesu Kristu kwa onse amene akhulupira; pakuti palibe kusiyana” (Aroma 3:22).
Pa nthawi ina yake mu ulaliki wa Yesu, anthu ena ambiri sanamulondole Iye ndipo amayembekezera zopeza mpulumutsi wina.
Koma Yesu anafunsa ophunzira ace khumi ndi awiriwo (12), “Kodi mufuna kucoka inunso?” (Yohane 6:67).
Ndipo Petro anayankhapo moonadi kuti, “Ambuye, tidzamuka kwa yani?
Inu muli nao mau a moyo wosatha.
Ndipo 20 ife tikhulupirira, ndipo tidziwa kuti Inu ndinu Woyera wa Mulungu” (Yohane 6:68-69).
Tiyeni tonsefe tikhale naco cikhulupiriro monga ca Petro kuti umoyo wosatha upezeka cabe mwa Yesu.
                                        Funso: Okapulumutsidwa kamodzi, ukhalabe wopulumutsidwa?
Munthu akangopulumutsidwa kamodzi ndiko kuti ameneyo akhalabe wopulumutsidwa?
Anthu akadziwa Kristu kukhala Mpulumutsi wao, iwo amalowa mu ubale ndi Mulungu ndipo Mulungu amawalonjeza umoyo wosatha.
Pali mavesi ambiri a Mau a Mulungu amene anena ndi kutsimikizira za ici.
(a) Aroma 8:30 “Ndipo amene Iye anawalamuliratu, iwo anawaitananso; ndimo iwo amene Iye anawaitana, iwowa anawayesanso olungama; ndi iwo amene Iye anawayesa olungama, iwowa anawapatsanso olemerero.” Vesi iri litiuza kuti nthawi imene Mulungu watisankha, cimakhala monga kuti tikhala mu ulemerero wace pamodzi ndi Iye kumwambako.
Palibe cimene cingaletse okhulupirira ngakhale tsiku limodzi kukhala mu ulemerero cifukwa Mulungu anakonzeratu kale zonsezo.
Munthu akalungamitsidwa, cipulumutso cace cimapatsidwa – iye akhalabe mu citetezo cifukwa ulemerero wace ukhala wokhazikika kumwamba.
(b) Paulo akufunsa mafunso awiri olimba pa buku la Aroma 8:33-34 “Ndani adzaneneza osankhidwa a Mulungu?
Mulungu ndiye ameneawayesa olungama; ndani adzawatsutsa?
Kristu Yesu ndiye amene adafera, inde makamaka, ndiye amene adauka kwa akufa, amene akhalanso pa dzanja lamanja la Mulungu, amenenso atipempherera ife.” Ndani amene adzabweretsa mlandu kwa osankhidwa ace a Mulungu?
Palibe ngakhale m’modzi pakuti Yesu ndiye wotiimilirirako.
Ndani adzatistutsa ife?
Palibe ngakhale m’modzi, cifukwa Kristu, Iye amene anatifera ife, ndiye yekha amene amatsutsa.
Pano tiri ndi omirira wina pa mlandu komanso oweruza mlanduwo.
(c) Okhulupirira akhala obadwa kwatsopano (kuyamba kwatsopano kukula) akakhulupirira (Yohane 3:3; Tito 3:5).
Kwa Mkristu kutaya cipulumutso cake, ndiko kuti iye ayenera kucotsedwa pa kukula.
Baibulo silipereka umboni kuti cipulumutso citha kucotsedwanso ngati capatsidwa.
(d) Mzimu Woyera akhala mwa okhulupirira onse (Yohane14:17; Aroma 8:9) ndipo muwabatize onse okhulupirira Mthupi la Kristu (1 Akorinto 12:13).
Kwa okhulupirira kuti akhale osapulumutsidwa, ndiko kuti Mzimu Woyera “wamucokera” ndipo walekanitsidwa ndi thupi la Kristu.
(f) Potsirizira kwenikweni pa makani, ndiganiza kuti Mau anena bwino okha, “Pakuti ndakopeka mtima kuti ngakhale imfa, ngakhale moyo, ngakhale angelo, ngakhale maufumu, ngakhale zinthu ziripo, ngakhale zinthu zirinkudza, ngakhale zimphamvu, ngakhale utali, ngakhale kuya, ngakhale colengedwa cina ciri conse, sicingadzakhoze kutisiyanitsa ife ndi cikondi ca Mulungu, cimene ciri mwa Kristu Yesu Ambuye wathu” (Aroma 8:38-39).
Kumbukira kuti Mulungu yemweyo amene anakupulumutsani ndiyemwenso adzakusungani.
Tikapulumutsidwa kamodzi, tikhalabe opulumutsidwa.
Cipulumutso cathu cikhalabe cosatha kapena cakuya!
                                        Funso: Kodi cipulumutso citheka ndi cikhulupiriro cokha kapena cikhulupiriro ndi zinchito?
Iyi ndi funso lofunikira kwambiri pakati pa ziphunzitso za ciKristu.
Funso limeneli nabweretsa kupatukana (Reformation), pakati pa mpingo wa Ciroma ndi a Protestanti.
Funso limeneli ndi mfungulo pakati pa cipembedzo copezeka m’Mau ndi zipembedzo zina.
Kodi cipulumutso citheka ndi cikhulupiriro cokha kapena cikhulupiriro ndi zinchito?
Kodi ndipulumutsidwa pokhulupirira Yesu cabe, kapena mwa kukhulupirira Yesu ndi kutsata zinthu zina?
Funso la cikhulupiriro cokha kapena cikhulupiriro ndi zinchito ioneka yobvuta cifukwa ca mau ena mu Baibulo amene ali ovuta kuwamvetsa.
Taonani Aroma 3:28, 5:1 ndi Agalatiya 3:24 ndi Yakobo 2:24.
Ena aona kusiyana pakati pa Paulo (cipulumutso cidzera mwa cikhulupiriro cokha) ndi Yakobo (cipulumutso cidzera mwa cikhulupiriro ndi zinchito).
Paulo ananetsa momveka ndiponso mophunzitsa molimba kuti cilungamo cidzera mwa cikhulupiriro cokha (Aefeso 2:8-9), ndipo Yakobo aoneka kuti akunena kuti cilungamo cidzera mwa cikhulupiriro ndi zinchito.
Kumvetsa vuto ili pafunika kumvetsa bwino cymene Yakobo akunena.
Yakobo akukana cikhulupiriro conena kuti munthu atha kukhala ndi cikhulupiriro nalephera kucita nchito zabwino (Yakobo 2:17-18).
Yakobo akutsimikiza mfundo lakuti cikhulupiriro coona mwa Kristu cisintha umoyo ndipo cikhala ndi nchito zabwino (Yakobo 2:20-26).
Yakobo pano sakunena kuti cilungamo cidza mwa cikhulupiriro ndi zinchito ai, koma kuti munthu amenedi ali wolungamitsidwa ndi cikhulupiriro adzakhalanso ndi nchito zambwino mu umoyo wace.
Ngati munthu anena kuti ndi wokhulupirira, koma alibe nchito zabwino mu umoyo wace, ameneyo alibe cikhulupiriro coona mwa Kristu (Yakobo 2:14, 17, 20 26).
Paulo anenanso cimodzimodzi mu zolembedwa zace.
Cipatso cokoma cymene okhulupirira ayenera kukhala naco cachulidwa pa Agalatiya 5:22-23.
Atangonena kuti tipulumutsidwa mwa cikhulupiriro, osati mwa zinchito (Aefeso 2:8-9), Paulo atiuza kuti tinalengedwa kucita nchito zabwino (Aefeso 2:10).
Paulo ayembekezera kwambiri umoyo wosinthika kwa ife monga Yakobo: “Cifukwa cace ngati munthu ali yense ali mwa Kristu ali wolengedwa watsopano; zinthu zakale zapita, taonani, zakhala zatsopano” (2 Akorinto 5:17).
Yakobo ndi Paulo sakangana muziphunzitso zao pa nkhani ya cipulumutso.
Iwo akungokamba pa nkhani imodzi koma poiona m’mbali zosiyana.
Paulo akunenetsa kuti cilungamo cibwera mwa cikhulupiriro cokha pamene Yakobo anenetsa kuti cikhulupiriro mwa m’Kristu woona ndi wabwino cimaonetsa nchito zabwino.
                                        Funso: Kodi Baibulo ndilo Mau a Mulungu zoonadi?
Yankho lathu pa funso limeneli lidzatilangiza m’mene ife timverera Baibulo ndi kufunikira kwace pa umoyo wathu, kuphatikiza magawo onse a umoyo.
Ngati Baibulo zoonadi ndi Mau a Mulungu, ndiko kuti tiyenera kukondwera ndi kuyamikira, tiyenera kulisanthula, tiyenera kumvera mauwo, ndi kukhulupirira kopanda kukaikira konse.
Baibulo ndi Mau a Mulungu, ndiko kulikana ndiko kukananso Mulungu mwini.
Kuona pa cifukwa kuti Mulungu watipatsa Baibulo, pamenepo tionapo cikondi cake pa ife.
Mau akuti “chibvumbulutso” angotanthauza kuti Mulungu analumikizana ndi anthu kuwadziwitsa m’mene Iye aliri, ndi cimene Iye ali komanso kutidziwitsa m’mene tingakhalire ndi ubale wabwino ndi Iye.
Kuti Mulungu sanalole kuti zinthu izi zauzimu tizione, sakadalo kuzibvumbulutsa kwa ife anthu mu Baibulo.Ngakhale kuti mu Baibuli chibvumbulutso ca iye mwini Mulungu cinapatsikwa kwa nthawi yaitali monga zaka 1,500, koma chibvumbulutsoco ciri ndi zonse zimene ziri zofunikira kuti munthu adziwe Mulungu ndi kukhala ndi ubale wabwino ndi Iye.
Ngati baibulo ndi Mau a Mulungu zoonadi, ndiko kuti ndiyo iri ndi mphamvu yonse pa zonse za cikhulupiriro, za cipembedzo, ndi za cikhalidwe.
Funso limene ife tiyenera kuzifunsa ndi lakuti, Baibulo ndilo Mau a Mulungu losiyana ndi mabuku ena abwino?
Kodi Baibulo lisiyana bwanji ndi mabuku ena onse a zauzimu amene analembedwa kumbuyuku?
Kodi pali umboni wotani kuti Baibulo ndilo Mau a Mulungu oonadi?
Mafunso otere kapena amenewa ayenera kulowapo mwakuya ndithu kuti tikhale naco citsimikizo ceniceni ndi cokwanira bwino ca zomwe Baibulo limanene kuti limenelo ndiye Mau a Mulungu, kuti popeza kunalembedwa kuti, Lemba liri lonse adaliuzira Mulungu polembedwa ndi kuti ndiyokwanira ndi lofikapo pa zonse zokhuza cikhulupiriro ndi cipembedzo.
Palibenso kukaikira kuti Baibulo linena kuti ndilo Mau a Mulungu eni eni.
Izi zionekera m’mau amene Paulo analembera kwa Timoteo: “…ndi kuti kuyambira ukhanda wako wadziwa malembo opatulika, okhoza kukupatsa nzeru kufikira cipulumutso, mwa cikhulupiriro ca mwa Kristu Yesu.
Lemba liri lonse adaliuzira Mulungu, ndipo lipindulitsa pa ciphunzitso, citsutsano, cikonzero, cilangizo ca m'cilungamo: kuti munthu wa Mulungu akhale woyenera, wokonzeka kucita nchito iri yonse yabwino” (2 Timoteo 3:15-17).
Pali maumboni okwanira bwino opezeka mkati ndi kubwalo kuti Baibulo ndi Mau a Mulungu oonadi.
Umboni wamkati ndi zinthu zimene Baibulo linena za gwero lace la uzimu.
Umboni wina woonekeratu kuti Baibulo ndi Mau a mulungu oonadi upezeka m’kugwirizana kwake kwa magawo ndui mau ace.
Ngakhale kuti iri ndi mabuku okwanira makhumi asanu ndi limodzi kudza mphambu zisanu ndi limodzi (66) olembedwa kucokera ku makontinenti (dziko lalikuru lokhala ndi maiko ena mkati mwace, mwacitsanzo Afrika) atatu, mu zilankhulo zosiyanasiyana pakati pa zaka zakurengedwa ngati 1,500 ndipo olemba ndi osacepekera pa anthu makhumi anai (40) amene ankagwira nchito zao zosiyanasiyana, ndipo ngakhale nditero Mau ace a mu Baibulo ndi wogwirizana bwino kopanda kutayana konse.
Umodzi umenewu wa buku limeneli ndiwodabwitsa kwambiri ndipo usiyana ndi mabuku ena onse ndipo zimenezo zionetsadi kuti Baibulo liri ndi gwero lenileni la umulungu pa Mau amene Mulungu analembetsa osankhidwa ace.
Cina cotsimikiza za uboni wotsimikiza kuti Baibulo ndi Mau a Mulungu oonadi, ndi mau ace acinenero opezeka mkati mwace.
Baibulo liri ndi ma acinenero ambiri mbiri okhuzana ndi tsogolo la maiko paokhapaokha kuikapo dziko la Israyeli, mizinda ina ndi mitundu ina ya anthu.
Zinenero zina anena za kubwera kwa Iye wokhala Mesiya, Mpulumutsi wa iwo onse amene adzakhulupirira mwa Iye.
Kusiyana ndi zinenero zopezeka m’mabuku azipembedzo zina kapena zinenero za anthu monga Nostradamusi, zinenero za mu Baibulo ndi zozama.
M’cipangano Cakale muli mau osacepekera pa mazana (300) atatu acinenero onena za Yesu Kristu.
Mauwo sananene cabe za malo kumene iye (Yesu) adzabadwira ndi kunena za makolo ace cabe ai, koma ananenanso za momwe Iye adzafera ndi kuukanso kwace.
Palibe nzeru kapena ciganizo cokwanira cimene cingathe kumasulira za zinenero zimenezi koposa kugwiritsa nchito za umulungu.
Palibe bulu lina la zauzimu kapena za cipembedzo imene ili ndi zinenero zotero zimene zikwaniritsidwa mofikapo munthawi yace.
Cacitatu cotsimikiza za uboni wotsimikiza kuti Baibulo ndi liri ndi gwero la umulungu ndi mphamvu ndi udindo wa mau ace.
Koposa mfundo ziwiri zoyambazo ciganizo ici sicitanthauza kuti umboni wa mphamvu ya gwero la umulungu mu Baibulo ndi locepekera ai.
Mphamvu ya Baibulo ndiloposa mabuku ena onse olembedwa.
Ulamuliro ndi mphamvu ya baibulo umaonekera mwa miyoyo yambirimbiri imene yakhuzidwa ndi kusinthika cifukwa ca mphamvu ya Mau a Mulungu.
Anthu ogwiritsa nchito mankhwala ozunguza bongo, aciritsidwa ndi mau ake, anthu okonda mcitidwe wogonana naonso amasulidwa ku nsinga zao, anthu ngakhale iwo woyesedwa ankhanza ndi olimba mtima atembenuzidwa ndi Baibulo, mbala zagonja ndi Mau a Mulungu, ndipo ocimwa adzudzulidwa ndi mauwo, ndipo iwo okhala ndi cizondo naonso ayamba kukonda buku limeneli.
Baibulo liri ndi mphamvu yapadera kwambiri imene itheka cabe kugwira nchito cifukwa cakuti mauwo ndi Mau a Mulungu oonadi.
Palinso umboni wina wakubwalo oonetsa kuti Baibulo ndi Mau a Mulungu oonadi.
Cina ca ico ndi mbiri yace ya Baibulo.
Cifukwa cakuti Baibulo linena za zinthu zocitika mu mbiri zinthu zapezeka kuti ndizoonadi ndipo zinacitika monga mwa Mau.
Anchito ya kudziwa za mbiri yakale amene amakumba-kumba m’malo oganiziridwa kuti munali zakuti-zakuti zopezeka zina zakhala monga momwe Baibulo linanenera ndendende.
Komanso zolemba zopezeka zokhuzana ndi Baibulo nazonso zipezeka kuti sizisiyana ndi comwe Baibulo linena.
Baibulo liri  ndi mau a coonadi ngakhale pamene linena pa mbiri ya anthu kapena malo ndipo ena azamaphunziro akuya, acitiradi umboni za ici ndikutsimikiza za coonadi cake, ca Mau a Mulungu.
Palinso umboni wina wakubwalo oonetsa kuti Baibulo ndi Mau a Mulungu ndi ungwiro ndi kusakikitsa kwa olemb.
Monga tanenapo kale poyamba, Mulungu anagwiritsa nchito anthu osiyanasiyana komanso anchito zosiyanasiyana kulemba Mau ace.
Mwa kucita kafukufuku ka awa anthu, olemba, tipeza kuti iwo anaima pa cilungamo ndi coonadi.
Tidziwa ici cifukwa anthu amenewa pakati pa mavuto ndi cipsinjo analola kualandira imfa yoipa cifukwa ca kukhulupirira pa Mau a Mulungu ndi zimene Mulungu anali kuwanong’oneza.
Anthu amene analemba Cipangano Catsopano ndi anthu ena ambirimbiri (1 Akorinto 15:6) anadziwa coonadi ca uthenga wao cifukwa iwo anali atakhala ndi Yesu Kristu pa nthawi ya umoyo wao pamene Iye anaukitsidwa kwa akufa, Kuona Yesu atauka, kunabweretsa mphamvu pakucita nchito ndipo cilimbikitso pa kukhulupirira Yesu.
Iwo anacoka m’malo m’mene anali kubisala ndi kuzipereka kuti akhoza kufa pofalitsa uthenga wabwinowo.
Umoyo wao ndi imfa zao zionetsadi kuti ndizoonadi kuti Baibulo ndi Mau a Mulungu.
Umboni wina wakubwalo oonetsa kuti Baibulo ndi Mau a Mulungu ndiko kusaonongeka kwace.
Cifukwa ca kufunikira kwace ndi kuti bukulu ndi Mau a Mulungu, anthu odana ndi Baibulo ayesetsa kucita zothekera zonse kuti alicotse pansi pano bukulo.
Ngati pali buku limene anthu ena ambiri ayesetsa kuti aliononge, ndi Baibulo, osati buku lina lirilonse ai.
Kuyambira kalekale pa ulamuliro wa mfumu ya Ciroma yodziwika kuti Diocletian, kufikira kuli adzitsogoleri ena ankhanza zao m’maiko ena, kuikapo anthu okana kuti kulibe Mulungu, komanso iwo akusamvetsa za bukulo ayesetsa koma Baibulo lakalabe likukhala ku nthawi zonse.
Ndiponso kufikira lero lino ndilo buku limene lasindikizidwa kwambiri koposa mabuku ena ndithu.
Kucokera kalekale, anthu ena okaika, aona baibulo kukhala ngati nkhani yakale imene anthu angakhulupirire, koma anthu oona pa mbiri yakumbuyo komanso ukumba m’malo m’malo kuti adziwe za khalidwe la anthu ndi zakumbuyo, atsimikizira kukhalako kwa zambiri zopezeka mu Baibulo.
Otsutsa ena amati Baibulo ndilakalekale motero ndi buku losafunika, koma ziphunzitso zake zambiri za Baibulo zikuthandiza anthu apa dziko kukhala bwino.
Otsutsa ndi kudana nalo Baibulo ena ndi anthu a nchito za sayansi, anthu amabunziro oona pa kaganizidwe ka munthu komanso ena ambiri a zandale, koma Baibulo likhalabe lokwanira ndiponso la coonadi monga pa nthawi pamene inalembedwa.
Ndi buku limene kwa zaka 2,000 ndi kupyolapo lasintha miyoyo ndi cikhalidwe ca anthu.
Ngakhale kuti adani ayesetsa njira zambiri kufuna kuti Baibulu lioneke ngati lopanda nchito koma baibulo likhalabe cikhalire likulankhula ku miyoyo ya anthu ndipo anthu ambiri akusintha cikhalidwe cifukwa ca kulondola zolembedwamo.
Ngakhale kuti oyesa kuliononga Baibulo mwa njira zao zambiri ayesetsa, koma alephera ndithu, ndipo zimenezo zionetsa coonadi cake ca Baibulo kuti amenewo ndi Mau a Mulungu amene akhala otetezedwa ndi Iye ku nthawi zonse.
Tisadabwe ai kuti ngakhale kuti anthu ena aukile Baibulo zocita zao zilepherabe ndipo Baibulo likhalabe losasinthika kunthawi zonse.
Pakuti Yesu anati, “Thambo ndi dziko lapansi zidzapita; koma mau anga sadzapita” (Marko 13:31).
Kuona umboni umene ulipo, wina aliyense akhoza kunena mosakaikira konse kuti, Inde, Baibulo ndi Mau a Mulungu.
                                        Funso: Kodi munthu akafa, akhalanso ndi moyo?
Kodi pali moyo munthu akafa?
Baibulo linena kuti, “Munthu wobadwa ndi mkazi Ngwa masiku owerengeka, nakhuta mabvuto, Aturuka ngati duwa, nafota; Athawa ngati mthunzi, osakhalitsa…Atafa munthu, adzakhalanso ndi moyo kodi” (Yobu 14:1-2, 14)?
Monga Yobu, if tonse mwina taganizirapo pa funso limeneli.
Kodi cimene cimacitika kwenikweni tikafa ndi ciani?
Kodi timakutha kukhalako?
Kodi aliyense munthu amapita kumalo amodzi, kapena timapita kumalo osiyanasiyana?
Kodi ndizoonadi kuti kuli kumwamba ndi gehena kapena izizi ziri cabe m’maganizo ya anthu?
Baibulo linena momveka bwino kuti si moyo cabe uliko kutsogolo kwa imfa koma kuli moyo wosatha wokhala ndi ulemerero kwambiri, “koma monga kulembedwa, Zimene diso silinaziona, ndi khutu silinazimva, Nisizinalowa mu mtima wa munthu, Zimene ziri zonse Mulungi anakonzereratu iwo aku mkonda iye” (1 Akorinto 2:9).
Yesu Kristu, Mulungu m’thupi, anadza ku dziko lapansi kudzatipatsa mphatso ya moyo wosatha.
“Koma Iye analasidwa cifukwa ca zolakwa zathu, natundudzidwa cifukwa ca mphulupulu zathu; cilango cotitengera ife mtendere cinamgwera Iye; ndipo ndi mikwingwirima yace ife taciritsidwa” (Yesaya 53:5).
Yesu ananyamula cilango ca aliyense munthu kapena aliyense wa ife cimene tikadayenera kulangidwa ndipo Iye anapereka moyo wace m’malo mwathu.
Patapita masiku atatu, Iye anaonetsa kupambana kwace pogonjetsa imfa pouka m’manda, m’mzimu ndi m’thupi.
Iye anakhala ndithu pa dziko lapansi kwa masiku makumi anai (40) ndipo anaonekera kwa anthu ambirimbiri amene anacitira umboni za kuuka kwace, Iye asanapite kumwamba kwa Atate.
Aroma 4:25 akuti, “amene anaperekedwa cifukwa ca zolakwazathu, naukitsidwa cifukwa ca kutiyesa ife olungama.” 
 Kuuka kwa Kristu ndi cinthu colembedwa bwino kwambiri.
Paulo mtumwi anauza Akristu kuti ngati afuna afunse iwo amene anamuona Iye ngati zimenezo ndi zoonadi.
Ndipo palibe amene anatsutsana naye Paulo pa coonadi ici.
Kuukwa ca Kristu ndipo pagona cikhulupiriro ca Cikristu; cifukwa Kristu anaukitsidwa kwa akufa, tikhala ndi cikhulupiriro ifenso kuti tikafa tidzaukitsidwa.
Paulo anacenjeza Akristu ena woyamba amene sanakhulupirire ndipo anati, “Koma ngati Kristu alalikidwa kuti waukitsidwa kwa akufa, nanga ena mwa inu anena bwanji kuti kulibe kuuka kwa akufa?
Koma ngati kulibe kuuka kwa akufa, Kristunso sanaukitsidwa” (1 Akorinto 15:12-13).
Kristu anali woyamba pakati pa iwo oukitsidwa kukhalanso ndi moyo ndipo ciukitso cake cinali cakupereka moyo kwa anthu onse.
Imfa ya thupi inadza kupyolera mwa munthu m’modzi, Adamu, kumene ife tonse ticokerako.
Komai wo onse amene alandiridwa mu banja la Mulungu mwa kukhala ndi cikhulupiriro mwa Yesu Kristu apatsidwa moyo watsopano (1 Akorinto 15:20-22).
Monga momwe Mulungu anaukitsira thupi la Yesu, moteronso matupi athu adzaukitsidwa pakufikanso kwa Yesu (1 Akorinto 6:14).
Ngakhale kuti potsiriza pace tonsefe tidzaukitsidwa, si aliyense amene adzapita kumwamba kukakhala ndi Mulungu.
Coyamba, cisankho ciyenera kucitika ndi munthu wina aliyense mu moyo wace kuti adziwe bwino kumene iye adzakhala pakutha kwa ciweruzo.
Baibulo linena kuti, kwaikidwa kuti munthu adzafa kamodzi ndipo pambuyo pace kudzakhala ciweruzo (Ahebri 9:27).
Iwo amena anatsukidwa ndi kuyeretsedwa adzapita ku moyo wosatha kumwamba kwa Atate, ndipo iwo wosakhulupirira adzatumizidwa kucilango cosatha, kapena ku gehena (Mateyu 25:46).
Gehena, monga kumwamba, si malo oyerekezerako malo ena apansi pano ai, koma ndi malo oonadi.
Ndi malo kumene onse oipa, wosakhulupira Yesu Kristu adzakhala mu moyo wao wonse, pakutha kwa ciweruzo ndipo kumalo amenewo adzakumana ndi mkwiyo wa Mulungu.
Iwo adzavutika, adzalira, ndipo adzacita manyazi, adzamva cisoni ndipo adzasowekeratu ulemu.
Gehena, amati ndi malo oonga dzenje koma lopanda mathero ake (Luka 8:31; Chibvumbulutso 9:1), ndi Nyanja ya moto, woyaka ndi safure kumene onse okhalako adzazunzika usana ndi usiku mosalekeza ku nthawi zonse (Chibvumbulutso 20:10).
Ku gehena kudzakhala kulira ndi kukukuta mano kuonetsa kuti pamenepo zinthu zaipadi kwambiri komanso adzaonetsa ukali (Mateyu 13:42).
Ndi malo kumene mphutsi sizikufa ai ndipo moto siuzima (Marko 9:48).
Mulungu sakondwera ndi imfa ya munthu wocimwa kapena woipa ndipo afunitsitsa iwo kuti atembenuke kuleka njira zoipa ndi kukhala ndi moyo (Ezekieli 33:11).
Koma Iye sadzakakamiza wina aliyense kumutsata Iye; tikasankha kumukana Iye, kulibe m’mene zinthu zitha kukhalira koma adzatipatsa cimene tifuna – kukhala patali ndi Iye.
Moyo wa padziko ulingati umoyo wokonzekera mayeso amene adzabwera patsogolo.
Kwa okhulupirira kutero ndi kukhala ndi moyo wosatha pamaso pa Mulungu.
Kodi tilungamitsidwa bwanji komanso tilandira bwanji moyo wosatha?
Pali cabe njira imodzi yokha – mwa cikhulupiro ndi kukhulupirira mwa Mwana wa Mulungu, Yesu Kristu.
Yesu anati, “Yesu anati kwa iye, Ine ndine kuuka ndi moyo; wokhulupirira Ine, angakhale amwalira, adzakhala ndi moyo; ndipo yense wakukhala ndi moyo, nakhulupirira Ine, sadzamwalira nthawi yonse.
Kodi ukhulupirira ici?” (Yohane 11:25-26).
Mphatso ya ulere ya moyo wosatha ilipo kwa onse, koma ifuna kuti ifeyo tizikane tokha ku zokondweretsa za dziko ndi kuzipereka kwa Mulungu ngati nsembe.
“Iye amene akhulupirira Mwanayo ali nao moyo wosatha; koma iye amene sakhulupirira Mwanayo sadzaona moyo, koma mkwiyo wa Mulungu ukhala pa iye” (Yohane 3:36).
Sitidzapatsidwa m’pata wakulapa macimo athu tikafa cifukwa tikaonana ndi Mulungu wathu maso di maso, tidzakhala opanda cisankho koma kukhulupirira mwa Iye yekha.
Mulungu afuna ife kuti tibwere kwa Iye mwa cikhulupiro ndi cikondi pamene tili ndi moyo.
Tikabvomereza imfa ya Yesu Kristu kukhala malipiro mulandu wathu wa macimo pamaso Mulungu, adzatipamoyo wabwino padziko lapansi komanso moyo wosatha mwa Yesu Kristu wa kunthawi zonse.
Ngati mufuna kulandira Yesu kukhala Mpulumutsi wanu, pali pemphero losavuta pano.
Kumbukirani kuti pemphero ili, kapena pemphero lina lirilonse silidzakupulumutsani ai.
Ndikukhulupirira mwa Yesu yekha cabe kumene kumabweretsa cipulumutso.
Pemphero ili ndi njira ina cabe yofunikira m’mene tionetsera cikhulupiriro kwa Mulungu ndi kumuyamika cifukwa ca cipulumutso.
“Mulungu ndidziwa kuti ndakucimwirani ndipo ndiyenera kulangidwa cifukwa ca macimo anga.
Koma Yesu Kristu anatenga cilango canga cimene ndikadalangidwa naco, kuti mwa kukhala ndi cikhulupiro mwa Iye ndikhululukiridwa zoipa zanga zonse.
Ndiika cikhulupiriro canga conse mwa Iye kuti ndidzapulumutsidwa.
Zikoma cifukwa ca njira yanu yokoma ya cipulumutso, cisomo ndi cikhululukiro – zimene ziri mphatso ya moyo wosatha!
Amen!”
                                        Funso: Kuzithetsa nyere – Kodi ndi cimo monga mwa Baibulo?
Baibulo silifotokoza poyera za mcitidwe wozithetsa nyere komanso silinena poyera kuti kutero ndi ucimo.
Mau amene amaonedwa kwambiri pa nkhani iyi ndi mau a nkhani ya Onani opezeka pa Genesis 38:9-10.
Ena amamasulira mau awa akuti “kutaya mbeu” pansi kukhala ngati cimo.
Koma sicimene mau anena apa ai.
Mulungu anamulanga Onani sicifukwa cakuti iye “anataya mbeu” koma cifukwa cakuti Onani anakana kucita nchito imene anamupatsa kuti mkaziyo (mlamu wace) akhale ndi mwana wa mkuru wace.
Nkhani iyi siyakuzithetsa nyere pozigwira-gwira umalisece ai, ndi yakukana kucita nchito ya m’banja.
Nkhani ina yaciwiri imene imagwiritsidwa nchito ponena za mcitidwe wotere wozigwira-gwira kumalo obisika kukhala ngati cimo ipezeka pa Mateyu 5:27-30.
Yesu aletsa kukhala ndi maganizo a zilkolako zotero pamena akuti, “Ndipo ngati dzanja lako lamanja likulakwitsa iwe, ulidule, nulitaye.” Pano pali kusiyana pakati pa nkhani iyi ndi nkhani yoseweretsa umalisece kuzikondweretsa, ndipo cioneka kuti pano Yesu sanali kunena za nkhani yozigwira-gwira umalisece kuthetsa nyere.
Baibulo silinena poyera kuti mcitidwe wozithetsa nyere ndi cimo, palibe yankho yakuti kucita tero kapena zodzetsa zimenezo ndi cimo.
Koma nthawi zonse mcitidwe umenewo ukhala wodzala ndi zilakolako, maganizo ofuna kutero, kuziutsira zilakolako zotero komanso mwina mwa kuona zithunzi-thunzi za umalisece wa ena.Ndi gwero limeneli la mavuto limene liyenera kuthetsedwa.
Ngati macimo a zilakolako, maganizo oipa komanso kufuna kuona zithunzi-thunzi za umalisece zithetsedwa, ndiko kuti vuto lofuna kuthetsa nyere pozigwira-gwira lithetsedwa ndithu.
Anthu ambiri amavutika mu umoyo wao pamene akumbukira zocita zao zotero pamene umwai wolapa ulipo.
Pali ziphunzitso zopezeka mu Mau a Mulungu zimene tiyenera kugwiritsa nchito pa nkhani iyi.
Aefeso 5:3 akuti, “Koma dama ndi cidetso conse, kapena cisiriro, zisachulidwe ndi kuchulidwa komwe mwa inu, monga kuyenera oyera mtima kapena cinyanso.” Tikasunga mauwo, nkhani ya cilakolako siikhoza kuganiziridwa ai.
Baibulo litiphunzitsa, “Cifukwa cace mungakhale mudya, mungakhale mumwa, mungakhale mucita kanthu kena, citani zonse ku ulemerero wa Mulungu” (1 Akorinto 10:30).
Ngati zocita sizipereka ulemelero kwa Mulungu, musacite zimenezo.
Ngati munthu akaika kaika kuti cocita sicizakondweretsa Mulungu, ameneyo asacite cimene akuganizira.
“Ndipo cinthu ciri conse cosaturuka m'cikhulupiriro, ndico ucimo” (Aroma 14:23).
Tiyeneranso kukumbukira kuti matupi athu anaomboledwa ku ucimo ndipo tsopano ali ace a Mulungu.
“Kapena simudziwa kuti thupi lanu liri kacisi wa Mzimu Woyera, amene ali mwa inu, amene muli naye kwa Mulungu?
Ndipo simukhala a inu nokha.
Pakuti munagulidwa ndi mtengo wace wapatali; cifukwa cace lemekezani Mulungu m'thupi lanu” (1 Akorinto 6:19-20).
Coonadi cimeneci ciri ndi zotuluka zace pa umoyo wathu.
Ndipo monga mwa ziphunzitso izi, tiona kuti kuzigwira-gwira pofuna kuthetsa nyere ndi cimo ndithu.
Ndicodziwikiratu kuti kutero sikupereka ulemelero kwa Mulungu; kutero ndi kuonetseratu ucimo ndi kukana kuti matupi athu ali ace a Mulungu.
                                        Funso: Kodi makhalidwe a Mulungu ndi otani?
Kodi Mulungu ali bwanji?
Nkhani yabwino ndiyakuti, pamene tiyesetsa kuyankha funso ili, tidziwe kuti pali zambiri zimene tingathe kupeza zonena kapena zokhuza Mulungu!
Iwo amene afuna kumvetsa za ici, adzafuna kuti athandizike powerenga gawo lonse limeneli, ndi kulinganiza ndi Mau posanthula kuti amvetse bwino.
Mau ochulidwa kapena kuti mabuku ochulidwa ndi wofunikira kwambiri pothandiza, pakuti popanda mphamvu ya Mau a Mulungu ndiko kuti zolembedwa izi zones zikhala cabe maganizo a munthu, cimene mwa ico ndicolakwika ndipo cosayenera ndiponso sitikhoza kumvetsa Mulungu (Yobu 42:7).
Kunena kuti ndicofunikira kwa ife kumvetsa Mulungu ndi zosathekera popeza sitikhoza kum’mvetsa Iye ndi kunena zoona zenizeni ndicosatheka.
Kulephera kutero kutha kutitaikitsa pamaso pace ndi kuyamba kupembedza milungu ina, cinthu cimene Iye Mulungu safuna (Eksodo 20:3-5).
Zokhazo zimene Mulungu wasankha kuti aziululire kwa anthu ndizo zidzadziwika.
Cimodzi ca zikhalidwe za Mulungu ndi “kuwala,” kutanthauza kuti Iye amadziulula yekha (Yesaya 60:19; Yakobo1:17).
Popeza Mulungu watiululira ife za Iye yekha tiyenera kuzisunga (Ahebri 4:1).
Cilengedwe, Baibulo, ndi Mau a Mulungu osandulika thupi (Yesu Kristu) zidzatithandiza if kudziwa m’mene Mulungu ali.
Tiyeni tiyambe podziwa ndi kubvomereza kuti Mulungu ndiye anatilenga ndipo ife ndife gawo la cilengedwe cace (Genesis 1:1; Masalmo 24:1) ndipo tinapangidwa m’cifaniziro cace.
Munthu asiyana ndi zina zonse zolengedwa popeza munthu anampatsa mphamvu ya kuyanganira pa zolengedwa zokhalira (Genesis 1:26-28).
Cilengedwe cinaipitsidwa ndi ucimo pamene munthu anacimwa koma cionetsabe mbali ya nchito ya Mulungu (Genesis 3:17-18; Aroma 1:19-20).
Poona pa kukula ndi kuchuluka kwa cilengedwe, koma kwace, ndi kusiyana kwace, m’menemo tionamo kukoma kwa Mulungu.
Zina zambiri za cikhalidwe ca Mulungu zidziwika mwa kuwerenga mau onena za maina ace a Mulungu.
Ena mwa mauwo ndi awa: 
       Yahweh – AMBUYE, “INE NDINE,” kutanthauza wosatha ndi wokhalako yekha (Eksodo 3:13, 14).
Mulungu ndi wamuyaya, kutanthauza kuti alibe ciyambi ndipo alibe malekezero, ndiwokhalako ku nthawi zonse.
Iye akhala muyaya ku nthawi zonse (Deuteronomo 33:27; Masalmo 90:2; 1 Timoteo 1:17).
Mulungu sasinthika, kutanthauza kuti Iye akhalabe cimodzimodzi nthawi zonse motero Iye ndiodalirika pa zonse, titha kumukhulupirira Iye (Malaki 3:6; Numeri 23:19; Masalmo 102:26, 27).
Mulungu sayelekezeka, kulibe wina wofanana ndi Iye pa zinchito zake kapena pa khalidwe lake.
Iye sangalinganizidwe komanso ndi wambambande (2 Samueli 7:22; Masalmo 86:8; Yesaya 40:25; Mateyu 5:48).
Mulungu ndi wosamvetsetseka,amene mwa nzeru za umunthu sikotheka kum’dziwa Iye mwakuya, amene sitingathe kukumba kapena kupeza kapena kulondola zake zonse (Yesaya 40:28; Masalmo 145:3; Aroma 11:33, 34).
Mulungu ndi wolungama; Iye sakondera munthu wina aliyense ai (Deuteronomo 32:4; Masalmo 18:30).
Mulungu ndi Wamphamvuyonse; mwa mphamvu yace, iye akhoza kucita cina ciriconse comkomera; koma zocita zake sizizakangana ndi mkhalidwe wake ai (Chibvumbulutso 19:6; Yeremiya 32:17, 27).
Mulungu ali pali ponse; Iye apezeka pa malo pena pali ponse koma kutero sikutanthauza kuti Mulungu ndi cina ciriconse (Masalmo 139:7-13; Yeremiya 23:23).
Mulungu ndi Kadziwedziwe; Iye adziwa zonse, zakumbuyo, zatsopano ndi zam’tsogolo kuikapo ndi zonse zimene tingaganizire pa nthawi ina iriyonse.
Pakuti Iye adziwa zonse, ciweruzo cace cidzacitika mwacilungamo ndithu (Masalmo 139:1-5; Miyambo 5:21).
Mulungu ndiye m’modzi, kulibe wina mulungu, koma ali yekha kukwaniritsa zofuna zonse za mitima yathu.
Iye yekha Mulungu ayenera kuyamikidwa ndi kupembedzedwa (Deuteronomo 6:4).
Mulungu ndi woulungama, kutanthauza kuti monga mwa cilungamo cace Mulungu sadzalekerera coipa.
Ncifukwa ca cilungamo cace  kuti ife tikakhululukidwe macimo, Yesu analandira mkwiyo wa Mulungu pamene macimo athu anatsikira pa Iye (Eksodo 9:27; Mateyu 27:45-46; Aroma 3:21-26).
Mulungu ndi wopambana, ndi woposa zonse.
Ngakhale zonse zolengedwa zitaikidwa pamodzi sizikhoza kuposa colinga cace (Masalmo 93:1; 95:3; Yeremiya 23:20).
Mulungu ndiye mzimu, kutanthauza kuti sapenyeka (Yohane 1:18; 4:24).
Mulungu ali m’modzi mwa Atatu, kutanthauza kuti pakati pao, atatuwu ndi wofanana komanso olingana m’mphamvu, m’khalidwe ndi mu ulemelero.
Taonani kuti ngakhale mau oyamba kuonapo anena za dzina lace kukhala limodzi osati ambiri, ngakhale kuti tinena za m’modzi mwa atatu – “Atate, Mwana, Mzimu Woyera” (Mateyu 28:19; Marko 1:9-11).
Mulungu ndiye coonadi, kutanthauza kuti Iye abvomekeza m’mene aliri, ndipo Iye  akhalabe wangwiro ndipo sanama ai (Masalmo 117:2; 1 Samueli 15:29).
Mulungu ndi woyera, ndipo ndiwopatulidwa pa kali konse dodetsedwa kapena coipa ciri conse.
Mulungu aona coipa ndipo sakondwera ai.
Mulungu amachulidwa kuti ndi moto wopsereza (Yesaya 6:3; Habakuku 1:13; Eksodo 3:2, 4-5; Ahebri 12:29).
Mulungu ndi wacisomo, ndipo cisomo cace ciri ndi kukoma, cifundo ndi cikondi.
Ngati sicinali cisomo cace Mulungu, ciyero cace cikadatipatula ife kwa Iye, sikudakakhala kotheka kuyanjana ndi Iye.
Koma tiyamika popeza zinthu siziri tero ai, pakuti Iye afuna kutidziwa m’mene ife tiliri (Eksodo 34:6; Masalmo 31:19; 1 Petro 1:3; Yohane 3:16; 17:3).
Uku kwangokhala ngati kuyankha mwapafupi za funso limeneli lalikulu lonena za Mulungu.
Conde khalani omasuka kumufunafuna Iye mu mtima mwanu nthawi zonse (Yeremiya 29:13).
                                        Funso: Kodi malamulo anai a zauzimu ndi otani?
Malamulo Anai a Zauzimu ndi njira imodzi yogwiritsa nchito pogawana uthenga wabwino wa cipulumutso copezeka mwa Yesu Kristu.
Njira imeneyi imacitidwa mosonkhanitsa mfundo zinai zofunikira kucokera mu Uthenga wabwino.
Coyamba ca Malamulo Anai awa a Zauzimu, “Mulungu akukondani ndipo ali ndi njira ya cipulumutso ca moyo wanu.” Yohane 3:16 anena kuti, “Pakuti Mulungu anakonda dziko lapansi kotero, kuti anapatsa Mwana wace wobadwa yekha, kuti yense wakukhulupirira Iye asatayike, koma akhale nao moyo wosatha.” Pa Yohane 10:10 atipatsa cifukwa cymene Yesu anabwerera ku dziko lapansi “Ndadza Ine kuti akhale ndi moyo, ndi kukhala nao wocuruka.” Kodi cymene cikutiletsa ife kuyanjana ndi Mulungu ndi ciani?
Kodi cymene cikutiletsa ife kukhala ndi moyo wocuruka nciani?
Caciwiri ca Malamulo Anai awa a Zauzimu ndi, “Umunthu wathu ndi waucimo motero sikutheka kuyanjana ndi Mulungu.
Pacifukwa ici sitingathe kudziwa za njira ya Mulungu mu miyoyo yathu.” Aroma 3:23 akutero kuti, “pakuti onse anacimwa, naperewera pa ulemerero wa Mulungu.” Ndipo pa Aroma 6:23 anena za zotulukamo mu ucimo, “Pakuti mphotho yace ya ucimo ndi imfa; koma mphatso yaulere ya Mulungu ndiyo moyo wosatha wa mwa Kristu Yesu Ambuye wathu.” Mulungu anatilenga kuti tikhale m’ciyanjano ndi Iye.
Koma ucimo unadza mdziko lapansi ndi kutilekanitsa ndi Mulungu wathu.
Taononga ubale wathu umene Mulungu anaupanga kuti ukatithandize.
Kodi cotsatira ndi ciani tsopano?
Cacitatu ca Malamulo Anai awa a Zauzimu ndi, “Yesu Kristu ndi yekhayo amene Mulungu anamupereka kucotsa macimo.
Kupyolera mwa Yesu Kristu, macimo athu akhululukidwa ndipo Yesu yemweyo alumikiza ubale pakati pa ife ndi Mulungu.” Pa Aroma 5:8 akuti, “Koma Mulungu atsimikiza kwa ife cikondi cace ca mwini yekha m'menemo, kuti pokhala ife cikhalire ocimwa, Kristu adatifera ife.” Pa 1 Akorinto 15:3-4 atiuza kuti tiyenera kudziwa ndi kukhulupirira kuti tipulumutsidwe, “…kuti Kristu anafera zoipa zathu, monga mwa malembo; ndi kuti anaikidwa; ndi kuti anaukitsidwa tsiku lacitatu, monga mwa malembo…” Yesu mwini ananetsa kuti Iye ndiye njira ya cipulumutso mu Yohane 14:6 “Yesu ananena naye, Ine ndine njira, ndi coonadi, ndi moyo.
Palibe munthu adza kwa Atate, koma mwa Ine.” Kodi ndingalandire bwanji mphatso yabwino yotere yacipulumutso?
Cacinai ca Malamulo Anai awa a Zauzimu ndi, “Tiika cikhulupiriro cathu mwa Yesu Kristu kukhala Mpulumutsi wathu kuti potero tilandire mphatso yaulere yacipulumutso ndi kudziwa cifuniro ca Mulungu pa miyoyo yathu.” Pa Yohane 1:12 pali mau awa, “Koma onse amene anamlandira iye, kwa iwo anapatsa mphamvu yakukhala ana a Mulungu, kwa iwotu, akukhulupirira dzina lace.” Ndipo pa Macitidwe 16:31 mau akutere kuti, “Ukhulupirire Ambuye Yesu, ndipo udzapulumuka!” Tipulumutsidwa mwa chisomo cokha, ndi cikhulupiro cokha, ndi mwa Yesu yekha (Aefeso 2:8-9).
                                        Funso: Kodi citanthauza ciani kukhala Mkristu wobadwa kwa tsopano?
Kodi ndingabadwe bwanji kwa tsopano?
Kodi citanthauza ciani kukhala Mkristu wobadwa kwa tsopano?
Nkhani imene iyankha funso limeneli mu Baibulo ili pa Yohane 3:1-21.
Ambuye Yesu Kristu akulankhula ndi Nikodemo, m’modzi wa Afarisi komanso wokhala membala wa Sanihedrini (gulu lotsogolera Ayuda).
Nikodemo anafika kwa Yesu usiku ndi mafunso.
Ndipo pamene Yesu anali kulankhula ndi Nikodemo, Iye anati, “Yesu anayankha nati kwa iye, Indetu, indetu, ndinena ndi iwe, Ngati munthu sabadwa mwatsopano, sakhoza kuona Ufumu wa Mulungu.
Nikodemo ananena kwa Iye, Munthu akhoza bwanji kubadwa atakalamba?
Kodi akhoza kulowanso m'mimba ya amace ndi kubadwa?
Yesu anayankha, Indetu, indetu, ndinena ndi iwe, Ngati munthu sabadwa mwa madzi ndi Mzimu, sakhoza kulowa ufumu wa Mulungu.
Cobadwa m'thupi cikhala thupi, ndipo cobadwa mwa Mzimu, cikhala mzimu.
Usadabwe cifukwa ndinati kwa iwe, Uyenera kubadwa mwatsopano” (Yohane 3:3-7).
Mau akuti “kubadwa mwatsopano” atanthauza “kubadwa kucokera kumwamba.” Nikodemo anafunadi thandizo lenileni.
Iye anafuna cisintho ca mtima wace – akhale ndi mzimu woyanjana ndi Mulungu.
Kubadwanso, kubadwa kwatsopano, ndi nchito imene Mulungu amacita mu umoyo wa munthu okhulupirira, kumupatsa iye umoyo wosatha (2 Akorinto 5:17; Tito 3:5; 1 Petro 1:3; 1 Yohane 2:29; 3:9; 4:7; 5:1-4, 18).
Yohane 1:12, 13 akutero kuti, “kubadwa kwatsopano” komanso tingathe kunena kuti kutero ndi “kukhala ana a Mulungu” mwa kukhulupirira mdzina la Yesu Kristu.
Funso linafunsidwa mwa nzeru ndithu kuti, “Ncifukwa ninji munthu ayenera kubadwa mwa tsopano?”Mtumwi Paulo polemba akunena tere pa Aefeso 2:1, “Ndipo inu, anakupatsani moyo, pokhala munali akufa ndi zolakwa, ndi zocimwa zanu.” Ndipo kwa Aroma anati, “pakuti onse anacimwa, naperewera pa ulemerero wa Mulungu” (Aroma 3:23).
Anthu ocimwa akhala “akufa mu mzimu”; akalandira moyo pokhulupirira mwa Yesu Kristu pamenepo iwo akhala obwadwa mwatsopano.
Okhwao amene abatdwa mwatsopano, ndiwo amene macimo awo amakhululukidwa nakhala mu ubale ndi Mulungu.
Kodi cimeneco cimacitika bwanji?
Aefeso 2:8-9, akuti, “Pakuti muli opulumutsidwa ndi cisomo cakucita mwa cikhulupiriro, ndipo ici cosacokera kwa inu: ciri mphatso ya Mulungu; cosacokera ku nchito, kuti asadzitamandire munthu ali yense” pamene wina wapulumutsidwa, iye akhala wobadwa kwa tsopano, mzimu wake utasinthikanso kukhala watsopano, ndipo tsopano iye akhala mwana wa Mulungu pokhala iye wobadwa kwa tsopano.
Mwakukhulupirira Yesu Kristu, Iye amene analipira cilango ca macimo, pakufa pa mtanda, ameneyo ndiye “amabwdwitsa kwa tsopano.” “Cifukwa cace ngati munthu ali yense ali mwa Kristu ali wolengedwa watsopano; zinthu zakale zapita, taonani, zakhala zatsopano” (2 Akorinto 5:17).
Ngati mukalibe kukhulupirira mwa Ambuye Yesu Kristu ngati Mpulumutsi wanu, muyenera kuganizirapo pa cimene Mzimu Woyera amalankhula ndi inu mu mtima mwanu?
Muyenera kukhala munthu wobadwa mwatsopano.
Mudzapemphera pemphero la kulapa ndi kukhala wolengedwa watsopano mwa Kristu lero lino.
“Koma onse amene anamlandira Iye, kwa iwo anapatsa mphamvu yakukhala ana a Mulungu, kwa iwotu, akukhulupirira dzina lace; amene sanabadwa ndi mwazi, kapena ndi cifuniro ca thupi, kapena ndi cifuniro ca munthu, koma ca Mulungu” (Yohane 1:12-13).
Ngati ufuna kubvomereza ndi kulandira Yesu Kristu ngati Mpulumutsi ndi kubadwa kwa tsopano, pano pali pemphero limene mungathe kunena kapena kupemphera mokhulupirira ndithu.
Kumbukirani kuti kunena pempherid ili kapena pemphero lina lirilonse sikungathe kukupulumutsani ai.
Ndi kukhulupira Yesu cabe kumene kungathe kukupulumutsani ndi kucotsa macimo anu.
Pemphero ili ndi njira cabe yoonetsa kuti cikhulupiriro canu ciri mwa Mulungu ndi kumuyamika Iye popereka cipulumutso kwa inu.
“Mulungu, ndidziwa kuti ndakucimwirani ndipo ndiyenera cilango cosatha.
Koma Yesu Kristu anatenga cilango cimeneco m’malo mwa ine ndipo mwa Iye ndikhululukidwa macimo anga onse.
Ndaika cikhulupiriro canga ndi cipulumutso canga mwa Inu.
Zikomo cifukwa ca cisomo canu ndi cikhululukiro ca macimo – cimene ciri mphatso la moyo wosatha!
Amen!”
                                        Funso: Kodi Baibulo linena ciani za kupereka ca khumi?
Akristu ambiri amavutika pa gawo la cakhumi.
Mumachalichi ena mau angolinga pa cakhumi.
Pa nthawi imodzimodzi, Akristu ambiri nao amatseka matu ndipo safuna kucita monga mwa Mau pa kupereka kwa Ambuye.
Cakhumi/kupereka ciyenera kubweretsa cimwemwe ndi madalitso.
Mwacisoni kuti masiku alero zinthu siziri tero muchalichi.
Cikhumi cipezekanso mu Cipangano Cakale.
Cakumi cinaperekedwa monga mwa lamulo lopatsidwa kwa Aisrayeli, iwo analamuliridwa kupereka cakhumi pa mbeu zimene iwo analima komanso cakhumi pa ziweto zao, izi zonse anazipereka kumalo opemphererako (Levitiko 27:30; Numeri 18:26; Deuteronomo 14:24; 2 Mbiri 31:5).
Coonadi ndicakuti Lamulo linafuna iwo kupereka cakhumi m’magawo-magawo – cina ca a Levi, cina cogwiritsira nchito m’kacisi ndi pa zikondwerero zofunikira, cina ca pa nthaka lopanda conde – ndipo zonsezo totala yake inakhala ngati 23.3 pelesenti  Ena amamvetsa cakhumi ca mu Cipangano Cakale kukhala ngati msonkho woperekedwa kuti ansembe ndi a Levi akwaniritse zofunikira pa nchito yakupereka nsembe zopsereza ndi zina zofunikira.
M’cipangano Catsopano sanena mofikiritsa za cakhumi cotero ai.
Komanos palibe pamene anena za pelesenti, koma angonena kuti, “molinganiza ndi colowa cace kapena kuphindula kwace” (1 Akorinto 16:2).
Ena anthu atengera za 10 pelesenti yaku Cipangano Cakale kukhala ngati cakhumi ndipo aika omwewo kukhala ngati “muyeso woikika” wa Akristu pa kupereka.
Mu Cipangano Catsopano anenanso za kufunikira ndi zabwino zopezeka pa kupereka.
Tiyenera kupereka monga m’mene tikhoza.
Nthawi zina cimeneco citanthauza kupereka koposa pa khumi; nthawi zina cimeneco citha kutanthauza kupereka mocepekera pa khumi.
Zonse ziima pa momwe Mkristu amvetsera ndi kukwanitsira komanso zofuna za thupi la Kristu.
Mkristu aliyense ayenera kupemphera mwakuya ndi kufunsira nzeru ya Mulungu pa gawo ili lokhuza cakhumi komanso kuti apereke zingati (Yakobo 1:5).
Pa izi zonse, zakhumi zonse ndi zopereka zonse ziyenera kuperekedwa mwangwiro ndi mkhalidwe wopembedza Mulungu ndi kuthandiza ena mwa Ambuye.
“Yense acite monga anatsimikiza mtima, si mwa cisoni kapena mokakamiza, pakuti Mulungu akonda wopereka mokondwerera” (2 Akorinto 9:7).
                                        Funso: Kodi Baibulo linena ciani za madainasosi?
Kodi madainasosi alimo mu Baibulo?
Nkani ya nyama zodziwika kuti madainasosi mu Baibulo lakhala likukambidwa pakati pa Akristu kwa zaka zambiri, ndi colinga coti apeze kuti akhoza bwanji kumasulira bwino buku la Genesis, ndi momwe anagonere ndi kumasulira bwino umboni wooneka ndi maso umene ulipo.
Pali magaulu awiri, ena aiwo aona dziko kukhala lakalekale ndipo akana motheratu kuti mu Baibulo sachulamo za madainasosi cifukwa, mwa kuganiza kwao, madainasosi anafa kalekale kwambiri zaka miyanda-miyanda zapitazo anthu asanalengedwe.
Motero anthu amene analemba Baibulo sanazione nyama zimenezi mu moyo wao.
Iwo okhulupirira m’dziko losakhala lakalekale amakhala ndi cikhulupiriro cakuti ndizoona Baibulo linena za nyama zimenezi zochedwa madainasosi ngakhale kuti Baibulo siligwiritsa nchito liu lakuti “dainasosi.” Koma limagwiritsa nchito liu la mucihebri la tanniyn limene maBaibulo ena amalisanduliza kuti “cilombo cacikulu ca m’madzi” ndipo nthawi zina angonena kuti “njoka.” Koma ambiri amasanduliza liu limenelo kuti “cilombo cokhala ngati mng’azi” (diragoni).
Ndipo tanniyn cioneka kuti cinalidi cilombo cacikuru kwambiri.
Ndipo zirombo zimenezi zichulidwa mu Baibulo mu Cipangano Cakale, kwa makhumi asanu, ndipo zirombi zimenezi zinali kupezeka pamtunda komanso mu madzi.
Kuika nyama zikuluzikulu zochulidwa zokhala ndi mamba, Baibulo lifotokozera za zina mwa zolengedwazo motero kuti anthu ena amaphunziro akhulupirira kuti olembawo amanena za ma dinososi.
Nyama yochedwa mvuu ndiyo imene aikhulupirira kuti inali yamphamvu kwambiri kuposa zolengedwa zina ziri zonse zapa dziko, ndipo mcira wace uyerekezedwa ndi mtengo wa mkungudza wochulidwa pa (Yobu 40:15).
Ena mwa ophunzirawo ayesetsa kuti adziwe za nyama imeneyi ndipo pali maganizo ena akuganizira kuti  ndi njobvu ndipo ena akuti ndi mvuu.
Ndipo ena poganizirapo anenanso kuti ai, njovu ndi mvuu ziri ndi micira ing’ono-ing’ono motero sizingakhale nyama za mcira monga mwa mau apa Yobu 40:15 – kulinganiza kutalika kwa mcira monga mtengo wa mkungudza.
Madinasosi awa analidi akuluakulu, okhala ndi micira yaikulu yolingana ndi kutalika kwa mtengo wa.
Pa kusintha kulikonse kwa masiku akalekale mumbiri ya dziko, amanenamo za nyama zina zazikuluzikulu zokhala ndi mamba.
Zinthu zolembedwa pa miyala, zinthu zakale zoonetsa umoyo ndi zina zake zoumba-umba zimene zinapezeka ku dziko la kumpoto kwa America (North America) zioneka zofanana ndi madainasosi.
Palinso nkhani zambiri zonena za nyama zotere komanso pali zina zooneka ndi maso pakati pa anthu ena makamaka mzigawo za kumpoto kwa dziko la Amerika komanso mzigawo zina za ku Asiya makamaka capakati koma kum’mwera pango’no kwa Asiya.
Ndiye pano funso ndilakuti, kodi madainososi alimo mu Baibulo?
Nkhani imeneyi siyapafupi kuikhazikitsa kapena kuithetsa.
Nkhani yonse igona pa m’mene munthu amvetsera ndi kumasulira umboni umene ulipo ndi m’mene munthu aonera malo omuzungulira.
Ngati Baibulo limasuliridwa mwa mau mosasintha cina ciriconse, tidzamasulira kuona dziko lapansi ngati locepa ndi kubweretsamo maganizo akuti anthu ndi nyama zodziwika kuti dainososi zinali kukhala pamodzi ndi anthu.
Ndipo ngati madainasosi ndi anthu anali kukhala pamodzi nanga cinacitika ndi ciani kuli madainasosi?
Baibulo silinena za nkhani iyi, nyamazi mwina zinafa munthawi ya kutha kwa cigumula cifukwa ca kusintha kwa malo komanso cifukwa cina ndicakuti nyamazi zimasakidwa mosatha ndi anthu motero zinafa zonse.
                                        Funso: Kodi Baibulo linena ciani pa za kulekana pa banja ndi kukwatiranso kapena kukwatiriwanso?
Coyamba, ngakhale munthu atakhala ndi ciganizo cotani pa nkhani ya kutha kwa cikwati, ndikofunikira kukumbukira mau opezeka pa Malaki 2:16, “Pakuti ndidana nako kuleka kumene, ati Yehova Mulungu wa Israyeli, ndi iye wakukuta cobvala cace ndi ciwawa, ati Yehova wa makamu; cifukwa cace sungani mzimu wanu kuti musacite mosakhulupirika” Monga mwa Baibulo, cikwati ndi cokhaliratu, kuzipereka mu umoyo wonse.
“Cotero kuti salinso awiri koma thupi limodzi.
Cifukwa cace ici cimene Mulungu anacimanga pamodzi, munthu asacilekanitse” (Mateyu 19:6).
Mulungu adziwa kale kuti pakuti cikwati ndi ca anthu awiri (mwamuna ndi mkazi) onsewo wocimwa pamaso pace, kulekana kudzakhalakobe.
Mu Cipangano Cakale, Mulungu Anaika malamulo kuti ateteze maukwati ndi mabanja makamaka akazi (Deuteronomo 24:1-4).
Yesu ananena kuti malamulo amenewa anapatsidwa cifukwa ca kuuma mitima kwa anthu, osati cifukwa cakuti Mulungu anafuna kutero ai (Mateyu 19:8).
Bvuto lalikuru kwenikweni la kulekana pa banja ndi kukwatiranso kapena kukwatiriwanso kuti ngati ndikololedwa monga mwa Baibulo, kuima pa Mau opezeka pa Mateyu 5:32 ndi 19:9.
Mau awa akuti, “pa cifukwa cape ca kusakhulupirika kwa m’banja” kapena “kosakhala cifukwa ca cigololo” pa nthawi ya kukhala ba ubwezni.
Monga mwa mwambo wa a Yuda, iwo okhala pa ubwenzi kuyembekeza kuti akwatirane anayesedwa ngati okwatirana kale pa nthawi yonseyo yoyembekezera.
Ndipo monga mwa mwambo umenewu, ngati wina wa iwo wapezedwa akucita zadama pamenepo ndiko kuti amenewo (oyembekezera kukwatirana) anayenera kulekana.
Ena amavetsa 1 Akorinto 7:15 kukhala “yapadera” kulola kukwatiranso ngati wosakhulupirira walekana ndi wokhulupirira.
Koma kuwerenga bwino, pomwepo sanenapo za kukwatiranso koma anena kuti okhulupirika samangidwa kupitiliza mu cikwati ngati wosakhulupirirayo afuna kucoka kapena kuti asiyane.
Ena amanena kuti, ngati pakati pabanjalo pali mcitidwe wa nkhanza, ndi njira yololedwa kusiya banja ngakhale kuti Baibulo silinenapo kanthu kotero pamenepo.
Zimenezi zikhoza kukhala tero, koma sicinthu ca nzeru kuyamba kuyelekezera kuti Baibulo likadayenera kutero kapena kunenapo kanthu pomwepo.
Nthawi zina sipakhala kumvetsa mau amenewo akuti, “kosakhala cifukwa ca cigololo” atanthauza ciani, imakhala sitepe lodzetsa kulekana, mosakambilana konse ai kapena kumvetsa mauwo.
Ngakhale kuti pacitika cigololo, banja kupyolera mwa cisomo ca Mulungu likhoza kukambilana, kuphunzira ndi kukhululukirana ndi kumanga banja lao.
Mulungu watikhululukira ife pa zambiri kwambiri koposa zamene ena aticimwira.
Ndizoonadi, ife tonse tingathe kulondola citsanzo cake ndi kukhululukira cimo la cigololo (Aefeso 4:32).
Koma pali anthu ena m’banja amene mcitidwe wao ndi wosasamala, iwo nthawi zambiri zimapezeka kuti  angocita zadamazo mosalemekeza winayo ndi banja.
Pamenepo ndiye pamene pamabwerera mau opezeka pa Mateyu 19:9 ndipo atha kugwiritsidwa nchito pamenepo.
Anthu ena ambiri akalena ndi amwao, amathamangira kukwatira kapena kukwatiriwa kusadziwa kuti mwina Mulungu afuna kuti iwo akhala tero kopanda mkazi kapena mwamuna.
Nthawi zina Mulungu amafuna kuti anthu ena akhale okha monga mwa mau apa (1 Akorinto7:32-35).
Kukwatira kapena kukwatiriwanso kumakhala ngati kusankha nthawi zambiri, koma kutero sindiko kunena kuti palibe njira ina ai.
Ndi cinthu cobvutitsa kwambiri kuona kuti ciwerengero ca anthu amene amaitana pa dzina la Kristu amene zikwati zao zkutha, nambala imeneyo ndi yokwera ndithu monga ya iwo wosakhulupirira.
Baibulo lineneratu kuti Mulungu adana nako kulekana kwa anthu okwatirana (Malaki 2:16) ndiponso kuti kukambirana ndi kukhululukirana ziyenera kukhala pa mtima pa Mkristu aliyense (Luka 11:4; Aefeso 4:32).
Koma Mulungu adziwa kuti kulekana kudzacitikabe ndithu pakati pa ana ake.
Munthu wokhulupirira amene walekedwa kapena amene wakwatiranso kapena kukwaririwanso sayenera kumva kapena kuganiza kuti cikondi ca Mulungu pakati pa iye ndi cocepekera kapena cacing’ono, ngakhale kuti iwo wolekedwa kapena iwo okwatiranso kapena wokwatiriwanso sachulidwa pa mau apa Mateyu 19:9.
Mulungu amagwiritsa nchito ngakhale mbali ya kusamvera kwa Akristu ocimwa kuti akwaniritse nchit yake yaikulu.
                                         Funso: Kodi Baibulo linena ciani pa kumwa zoledzeretsa / vinyo (waini)?
Kodi ndi cimo kwa Mkristu kumwa zoledzeretsa / vinyo (waini)?
Mau alipo ambiri mu Baibulo okhudza nkhani ya kumwa zoledzeretsa (Levitiko 10:9; Numeri 6:3; Deuteronomo 29:6; Oweruza 13:4, 7, 14; Miyambo 20:1; 31:4; Isaiah 5:11, 22; 24:9; 28:7; 29:9; 56:12).
Ngakhale ziri tero, Mau a Mulungu saletsa Mkristu kumwa mowa, waini kapena zakumwa zina zimene mkati mwa izo muli pelesenti ya kachasu.
Ndime zina zigwirizana ndi zakumwa zoledzeretsa pothandizira thupi.
Mlaliki 9:7 atero, “Tiye, idya zakudya zako mokondwa, numwe vinyo wako mosekera mtima; pakuti Mulungu wabvomerezeratu zocita zako.” Masalmo 104:14-15 atero kuti Mulungu amapatsa vinyo, “umene ukondweretsa mitima ya anthu.” Amosi 9:14 anenenso za kumwa kwa vinyo, wocokera ku dzipatso za m’munda wace munthu kukhala ngati dalitso la Mulungu.
Yesaya 55:1 akutere mobvomekeza, “Inde, mugule vinyo ndi mkaka…” 
 Cimene Mulungu alamulira a Kristu pa nhani ya kumwa zoledzeretsa ndi cakuti munthu asaledzere (Aefeso 5:18).
Baibulo lidana nako kuledzera ndi zotulukamo m’kuledzera (Miyambo 23:29-35).
Akristu alamulidwa kuti asamalire matupi ao, asdetsedwe konse (1 Akorinto 6:12; 2 Petro 2:19).
Kumwa zoledzeretsa mopitilira malire ndiko kukhala wokodwa ndipo wotero adzolowera.
Akristu aletsedwa kucita cili conse cimene cingakhumudwitse ena a Kristu kapena kupereka iwo ku ucimo kapena kuwazunza maganizo (1 Akorinto 8:9-13).
Mwa mau ndi ziphunzitso zonsezi, cidzakhala cobvuta kwambiri kwa Mkristu aliyense kunena kuti iye ali kumwa kwambiri  ndi colinga coti alemekeze Mulungu (1 Akorinto 10:31).
Yesu anasandulitsa madzi kukhala vinyo.
Cioneka kuti pa nthwi imeneyo, Yesu anamwa vinyo (Yohane 2:1-11; Mateyu 26:29).
Mu nthawi za mu Cipangano Catsopano, madzi sanali audongo kwambili.
Kopanda zisamaliro zatsopano madzi akhala ndi dothi ndi tizilombo topezeka m’menemo kuononga.
Ndipo zimenezo zipezekanso m’madzi a m’maiko ambili pa dziko pano, makamaka maiko osauka.
Motero anthu ambiri pa nthawiyo anali kumwa vinyo cifukwa sunali ndi tizombo monga madzi ai.
Mu 1 Timoteo 5:23, Paulo auza Timoteo kuti sayenera kumwa madzi amene (mwina ankamubweretsera matenda am’mimba) koma kuti azimwa vinyo.
Panthawiyo vinyo unali ndi cotupisa (kukhala ndi kachasu mkati kapena wosasa), koma osati monga momwe umakhalira masiku ano.
Ndizoona kuti anali madzi za zipatso za mpesa, koma sizoona kunena kuti zimenezo – vinyo wa nthwiyo ndi wa nthawi za lero – ndiwofanana.
Mau a Mulungu saletsa Mkristu kumwa mowa, vinyo kapena waini kapena cakumwa cina cili conse cokhala ndi kachasu mkati mwace.
Kachasu pa iwo okha, komanso mwa iwo okha ulibe cimo.
Mkristu sayenera kuledzera kapena kuzolowera kumwa zoledzeretsa, iye ayenera kudziletsa kutero (Aefeso 5:18; 1 Akorinto 6:12).
Coledzeretsa, comwedwa pang’ono cabe siciononga kapena kuzolowereka.
Madotolo amatero kuti kumwako cabe pang’ono kumathandiza thupi, makamaka mtima.
Kumwako pang’ono zoledzeretsa zikhala ngati ufulu wa Mkristu.
Kuledzera ndi kumwa mobwerezabwereza ndi cimo.
Koma pa cifukwa za zimene Baibulo linena zokhuza zakumwa zoledzeretsa ndi zotulukamo munthu akamwa, cimakhala capafupi kwa muthuyo kugwa m’cimo la kupitiliza kungokumwa, ndiponso cikhalanso capafupi kukhumudwitsa ena kapena kugwa m’macimo, motero ndicofunikira kwa Mkristu kudziletsa kumwa zoledzeretsa.
                                        Funso: Kodi Baibulo linena ciani za mcitidwe wokonda zogonana wa pakati pa akazi kapena amuna okhaokha?
Kodi mcitidwe wokonda zogonana wa pakati pa akazi kapena amuna okhaokha ndi cimo?
Mobwerezabwereza, Bibulo litiuza kuti mcitidwe wokonda zogonana wa pakati pa akazi kapena amuna okhaokha ndi cimo (Genesis 19:1-13; Levitiko 18:22; Aroma 1:26-27; 1 Akorinto 6:9).
Pa Aroma 1:26-27 aphunzitsa kuti mcitidwe wokonda zogonana wa pakati pa akazi kapena amuna okhaokha umadza cifukwa ca kukana ndi kumvera Mulungu.
Pamene anthu asankha kupitiliza kukhala mu ucimo ndi kusakhulupirira, Mulungu “awapereka ku zofuna zao” zoipitsitsa kuti iwo aone kuipa kwa tsogolo lotero komanso kuipa kwa kusamvera Mulungu.
Pa 1 Akorinto 6:9 pali mau akuti onse “oipa” sadzalowa mu ufumu wa Mulungu.
Mulungu salenga munthu wolakalaka kapena wofunafuna mcitidwe wokonda zogonana wa pakati pa akazi kapena amuna okhaokha.
Baibulo litiuza kuti anthu amatha kukhala tero kapena kucita zinthu zotero cifukwa ca ucimo (Aroma 1:24-27) komanso cifukwa ca zofuna zao.
Munthu atha kubadwa wofuna za mcitidwe wokonda zogonana wa pakati pa akazi kapena amuna okhaokha, monganso momwe anthu ena amakhala wofuna kucita za ndeu ndi macimo ena.
Zimenezo sizipereka cilolezo kuti munthuyo acimwe ai pocita mwa zofuna za mtima wace.
Kodi ngati munthu abadwa ali ndi zilakolako zoipa zotero kodi pamenepo amapatsidwa mphamvu ya kucita zimenezo m’mene iye afunira?
Ai!
Zomemwezo ndi zoonanso tikafika pa nkhani ya mcitidwe wokonda zogonana wa pakati pa akazi kapena amuna okhaokha.
Ngakhale kuti ziri tero, Baibulo silinena kuti “mcitidwe wokonda zogonana wa pakati pa akazi kapena amuna okhaokha” ndi cimo “lalikulu” kuposa ena ai.
Macimo onse ndi oipa kwa Mulungu.
Mcitidwe wokonda zogonana wa pakati pa akazi kapena amuna okhaokha ndi m’modzi mwa zinthu zochulidwa pa 1 Akorinto 6:9-19 zimene zidzaletsa munthu kulowa mu ufumu wakumwamba.
Monga mwa Baibulo, cikhululukiro ca Mulungu cilipo mosavuta monga momwe zadama zilipo mosavutanso kwa wocita dama, wopembedza mafano, wakupha kapena mbala (kawalala).
Mulungu alonjeza kupereka mphamvu ya cigonjetso ca macimo, kuikapo macimo monga mcitidwe wokonda zogonana wa pakati pa akazi kapena amuna okhaokha, kwa iwo onse amene adzakhulupirira Yesu Kristu pa cipulumutso cao (1 Akorinto 6:11; 2 Akorinto 5:17; Afilipi 4:13).
                                        Funso: Kodi Baibulo linena ciani pa kukhala m’cikondi munthu asanakwatire kapena asanakwatiridwe / kumacita zogonana asanakhale m’banja?
Mu Baibulo mulibe liu la Cihebri kapena Cihelene (Cigriki) lonena molunjika za kucita za ciwerewere munthu asanakwatire.
Baibulo lidzudzula molimba mcitidwe wa cigololo ndi cimo lina liri lonse lokhuza za cimaso-maso.
Monga mwa mau apa 1 Akorinto 7:2 “inde” ndiyo yankho yomveka bwino: “Koma cifukwa ca madama munthu yense akhale naye mkazi wa iye yekha, ndi mkazi yense akhale naye mwamuna wa iye yekha.” Mu vesi iri, Paulo anena momveka bwino kuti “mankhwala” akuthetsa mcitidwe wa zadama zina ziri zonse ndi kukwatira basi.
Coyamba 1 Akorinto 7:2 akunena bwino mofikapo kuti cifukwa anthu alephera kuzigwira okha pa nkhani iyi, ambiri a iwo akucita zadama ndi ciwerewere ndipo pothandiza, ayenera iwo kulowa m’banja.
Ndipo iwo akalowa m’banja adzakwaniritsa ndi kukhutitsa pa zones zoyenera anthu okwatirana.
Cifukwa pa 1 Akorinto 7:2 pali mau akunena za kugonana anthu asanalowe m’banja (cigololo, kaya ciwerewere) ndipo mau onsewo adzudzula mcitidwe wotero pakati pa anthu ndi kudzudzula molimba za ciwerewere.
Kugonana munthu asanakwatire ndi cimo lokhuzana ndi cimaso-maso.
Pali mau ambiri amene anena za ici, kuti kugonana pamene munthu asanakhale m’banja ndi cimo, ndipo mau ena apezeka pa (Macitidwe 15:20; 1 Akorinto 5:1; 6:13, 18; 10:8; 2 Akorinto 12:21; Agalatiya 5:19; Aefeso 5:3; Akolose 3:5; 1 Atesalonika 4:3; Jude 7).
Baibulo lifunitsitsa kuti aliyense akhale woziletsa pa gawo iyi ndi kuyembekezera kuti alowe m’banja.
Kukhala malo amodzi (kugonana) kumene Mulungu abvomereza ndi kwa iwo okha okhala m’banja, mwamuna ndi mkazi (Ahebri 13:4).
Kawirikawiri timalingalira za gawo la “zokondweretsa” tikamaona pa gawo la nkhani ya kugwa m’cikondi, mopanga kuganiziranso za gawo lina la kuculukitsana – kubalana.
Kukhala m’cikondi pa banja ndi cinthu cokondweretsa, ndipo Mulungu anacilenga kuti zinthu zizikhala tero.
Mulungu afuna kuti amuna ndi akazi omwe ali m’banja akondwere ndi zogona pamodzi monga momwe cikwati ciyenera kukhalira.
Mu Nyimbo ya Solomoni ndi ndime zina zopezeka Baibulo (monga pa Miyambo 5:19) anena momveka bwino za cikondi cimeneci coyenera m’banja.
Koma awiriwo, mwamuna ndi mkazi, ayenera kumvetsa kuti colinga ca Mulungu ndi kuti iwo aculukitsane, akhale ndi zipatso za m’banja.
Ndiye anthu awiri akayamba zogonana asanakwatirane kumeneko ndiko kulakwa kwambiri – iwo akulowa m’cikondwerero cymene siciwayenera iwo ngakhale pang’ono ponse, komanso potero atha kupanga munthu kubwalo kwa banja pamene Mulungu Anaika kuti mwana aliyense ayenera kukhala mkati mwa banja.
Apapa sanena molunjika kuti kutero ndi kulakwa kapena ai, ngati mau a mu Baibulo okhuzana ndi kukhala m’cikondi munthu asanakwatire, mauwo akadalondoledwa, matenda opatsirana sakadakhala oculuka tere, kutaya mamimba kukadacepa, ongolowa m’banja popeza zacitika akadacepekeranso, asembe anthu okhala ndi mamimba osafuna ndiocepekeranso, komanso ana ongokula kopanda makolo akadacepekera.
Kuzikana, ndiwo mau okha amene Mulungu afuna kuti tiwagwiritse nchito pa gawo iri – tiyembekezere nthawi ya cikwati.
Kuzikana kusunga moyo, kusunganso ana, kumapereka ulemu waukulu pakati pa munthu wozisamala, komanso, pamwamba pa zones kumapereka ulemu kwa Mulungu.
                                        Funso: Kodi a Kristu anenapo bwanji pa nkhani za kudzipha wekha?
Kodi Baibulo linena ciani pakudzipha wekha?
Baibulo linena za anthu asanu ndi m’modzi kapena kuti sikisi (6) amene anadzipha okha Abimeleki (Oweruza 9:54), Saulo (1 Samueli 31:4), wankhondo wa Sauli (1 Samueli 31:4-6), Ahitofeli (2 Samulei 17:23), Zimri (1 Kings 16:18), ndi Yudasi (Mateyu 27:5).
Asanu (5) a anthuwa anali oipa (ndipo sitikumva zambiri zonena za wankhondo wa Sauli).
Ena aganizira kuti nayenso Samsoni ali pa gawo ya anthuwa odzipha okha (Oweruza 16:26-31), koma colinga ca Samsoni cinali kufuna kupha Afilisiti, osati kudzipha ai.
Baibulo iona pa kudzipha kukhala ndithu ngati kupha wina – ndipo munthu akatero amenena kuti wadzipha yekha.
Mulungu yekha ndiye amene ali ndi mphamvu ndi ulamuliro pa umoyo wa munthu m’mene munthuyo angafere.
Monga wa Baibulo, kudzipha sindiyo mfungulo yoonetsa kuti munthu akalowa Kumwamba.
Munthu woipa akadzipha, palibe cimene iyeyo wacita koposa kufulumiza ulendo wace waku gehena.
Munthu ameneyo wodzipha yekha adzakhala ku gehena cifukwa ca kukana cipulumutso codzera mwa Kristu, osati cifukwa cakuti iyeyo anadzipha ai.
Kodi Baibulo linena ciani za Mkristu wodzipha yekha.
Baibulo liphunzitsa kuti nthawi imene tibvomereza ndi kukhulupirira Yesu, tipatsidwa umoyo wosatha (Yohane 3:16).
Monga mwa Baibulo, a Kristu adziwa mopanda cikaiko ciri conse kuti iwo ali ndi umoyo wosatha (1 Yohane 5:13).
Palibe cimene cingawalekanitse iwo ndi Mulungu (Aroma 8:38-39) Ngati palibe “cinthu colengedwa” cimene cingawalekanitse iwo ndi cikondi ca Mulungu, ndiko kuti ngakhale Mkristu wodzipha yekha amene akhala “wolengedwa” motero ngakhale imfa yotero siingathe kuwalekanitsa iwo pa cikondi ca Mulungu.
Yesu anafera macimo athu onse, ndipo ngati Mkristu weniweni, pa nthawi ya zovuta, zauzimu kapena za thupi, iye adzipha yekha, imeneyo ndi cimo limene mwazi wa Yesu umayeretsa ndithu.
Kudzipha kukhalabe cimo loipa pamaso pa Mulungu.
Monga mwa Baibulo, kudzipha wekha ndiko kulakwa; ndi koipa.
Ngati munthu amene adziyesa ndi kudziwika kuti ali ndi cikhulupiriro mwa Yesu, wotero akadzipha, pamenepo payenera cikaiko ca umoyo wace wauzimu.
Palibe nyengo imene iyenereza Mkristu kutenga moyo wace mwa kudzipha.
Akristu mu umoyo wao ayenera kuonetsa Krisstu ndipo imfa ya iwo iri m’dzanja la Mulungu osati la iwo ai.
Ngakhale mau awa sanena za kudzipha, 1 Akorinto 3:15 pamenepo pali mau othandiza  pa cimene cimacitika Mkristu akadzipha yekha: “koma iye yekha adzapulumutsidwa; koma monga momwe mwa moto.”
                                        Funso: Kodi Baibulo linena ciani pa za kuzitema kapena kuzilembalemba mphini pa thupi kapenanso kuziboola pa thupi?
Lamulo la M’cipangano Cakale analamulira Aisrayeli motere, “Musamadziceka matupi anu cifukwa ca akufa, kapena kutema mpbini; Ine ndine Yehova” (Levitiko 19:28).
Tsopano ngakhale kuti okhulupirira alero samangidwa ndi lamulo la M’cipangano Cakale (Aroma 10:4; Agalatiya 3:23-25; Aefeso 2:15), coonadi ndi cakuti panali lamulo lokhuzana ndi za kuzitema kapena kuzilembalemba mphini pa thupi kapenanso kuziboola pa thupi.
Koma Cipangano Catsopano sicinenapo kathu ai kuti kutero ndi koletsedwa kapena ndi kololedwa kuti munthu aziteme kapena kuzilembalemba mphini pa thupi kapenanso kuziboola pa thupi pace.
Mu buku la Petro ndipo pa 1 Petro 3:3-4 tipezapo lamuli ili: “Amene kukometsera kwanu kusakhale kwa kunja, kuluka tsitsi ndi kubvala za golidi, kapena kubvala cobvala; koma kukhale munthu wobisika wamtima, m'cobvala cosaola ca mzimu wofatsa ndi wacete, ndiwo wa mtengo wace wapatali pamaso pa Mulungu.” Kuonapo mwakuya, nkhani imeneyi inena za Mkristu koma wamkazi, komabe pali ciphunzitso pano cymene tiyenera kulingalirapo ndi kulondola: kuzionjezera kapena kuzikometsera kusakhale cinthu cacikulu mu umoyo wa munthu.
Anthu ambiri, zambiri zao zikupita ku gawo limeneli, “kukometsa tsitsi” mwa njira zosiyana-siyana, komanso “zobvala” ndi zina mwina zobvala mkosi kapena kumanja zopangidwa mwina ndi zinthu za mtengao wapatali komanso zodula koma kodi zimenezo ndizo zionetsa ukoma kwa mtima wace?
Tiyenera kusamala ndithu kukonza za maonekedwa abwino a mkati mwa matupi athupi – tonsefe amuna ndi akazi omwe.
Kunena za kuzitema kapena kuzilembalemba mphini pa thupi kapenanso kuziboola pa thupi, tiyenera kudzifunsa ngati Mulungu angathe kugwiritsa nchito gawo limene monga m’mene ife tafunira.
“Cifukwa cace mungakhale mudya, mungakhale mumwa, mungakhale mucita kanthu kena, citani zonse ku ulemerero wa Mulungu” (1 Akorinto 10:31).
Cipangano Catsopano sicinena molunjika pa gawo ili la kuzitema kapena kuzilembalemba mphini pa thupi kapenanso kuziboola pa thupi komanso silitipatsa mfundo za kukhulupirira kuti Mulungu watilola ife kuzitema kapena kuzilembalemba mphini pa thupi kapenanso kuziboola pa thupi.
Cacikulu cofunikira kudziwa pa zinthu zimene Baibulo silinenapo kanthu kwenikweni ndi cakuti ngati mukaika ngati cinthuco cikondweretsa Mulungu, simuyenera kucicita cinthuco.
Aroma 14:23 atikumbutsa ife kuti ciri conse cymene cibwera kopanda cikhulupiriro ndi cimo.
Tiyenekera kukumbukira kuti matupi athu ndiponso miyoyo yathu, yaomboledwa ndipo yali m’manja ya Mulungu.
Ngakhale kuti pa 1 Akorinto 6:19-20 sanena molunjika pa nkhani ya kuzitema mphini, koma pamenepo tipezapo ciphunzitso: “Kapena simudziwa kuti thupi lanu liri kacisi wa Mzimu Woyera, amene ali mwa inu, amene muli naye kwa Mulungu?
Ndipo simukhala a inu nokha.
Pakuti munagulidwa ndi mtengo wace wapatali; cifukwa cace lemekezani Mulungu m'thupi lanu.” Coonadi cimeneci ciyenera kutithandiza pa zamene timacita ndi kumene timapita ndi matupi athu.
Ngati matupi athu ali ace a Mulungu tiyenera kukhala naco cilolezo tisanati tizilembelembe kapena kuzicekacepa mphini.
                                        Funso: Azibusa acikazi / wolalikira?
Kodi Baibulo linena ciani pa akazi mu ulaliki?
Ngati pali nkhani ya moto lero mu chalichi ndi nkhani ya akazi kukhala ndi maudindo kufikira kukhala wolalikira.
Motero sipafunika kuiona nkhani iyi ngati nkhondo pakati pa amuna ndi akazi.
Pali akazi amene akhulupira kuti akazi anzao asatumikire ngati alaliki kapena abusa ndikuti Baibulo linaika malire pa maudindo amene akazi atha kucita, ndipo palinso amuna amene akhulupira kuti akazi atha kusenza udindo wina uliwonse mu chalichi kufikira kukhala mlaliki.
Iyi sinkhani cabecabe ai, koma igona pa m’mene anthu amasulira Mau a m’Baibulo.
Mau a Mulungu akuti, “Mkazi aphunzire akhale wacete m'kumvera konse.
Koma sindilola ine kuti mkazi aphunzitse, kapena kulamulira mwamuna; komatu akhale cete.” (1 Timoteo 2:11-12).
Mu chalichi Mulungu apereka maudindo osiyana kwa amuna ndi akazi.
Ici ndi cifukwa ca cilengedwe cao komanso m’mene ucimo unalowera m’dziko lapansi (1 Timoteo 2:13-14).
Mulungu kupyolera mwa mtumiki Paulo, aletsa akazi kusenza maudindo ophunzitsa ndi kukhala ndi kulamulira amuna pa udindo wa zauzimu.
Izi pamodzi ndi kuikapo akazi kutumikira pa udindo wa ulaliki pakati pa amuna, ndipo ndicodziwika kuti udindo umenewu uli ndi gawo lophunzitsa amuna komanso kukhlala ngati wansembe pakati pao.
Pali zambili zokangana ndi ubusa wa akazi mu mpingo.
Codziwika bwino kwambiri ndi mau a Paulo oletsa akazi kuphunzitsa cifukwa m’zaka zoyambazo, akazi analibe maphunziro.
Koma pa 1 Timoteo 2:11-14 sakambapo nkhani za maphunziro ai.
Ngati kuti maphunziro anali cofunikira coyamba pa nchito imeneyi, ambiri a ophunzira a Yesu sakadaloledwa kutsata Iye.
Cina cokaniza pano ndicakuti Paulo anakaniza cabe akazi aku Efeso kuphunzitsa amuna (1 Timoteo analemberedwa kwa Timoteo, mtsogoleri wa mpingo waku Efeso).
Efeso anali wadziwika cifukwa ca akacisi a Atermi, komanso akazi ndiwo anali mu ulamuliro za zipembezo za milungu ina zimenezi – motero ziganizo a akazi kukhala atsogoleri ndipo Paulo amanena za akazi omwewa aku Aefeso otsogolera zipembedzo za milungu yacabe ndipo Mpingo uyenera kukhala wasiyana ndi zimene zimacitikazo komweko.
Koma tikaonetsetsa palibe pomwe mu buku la 1 Timoteo anenapo za Artemis komanso Paulo sanena za zocitika pakati pa iwo wopembedza Artemi kukhala ngati cifukwa coletsera mu 1 Timoteo 2:11-12).
Cacitatu pa nkhani iyi ndi cimene Paulo anena pokamba za amuna ndi akazi amubanja, osati amuna ndi akazi ena onse ai, koma iwo ali m’cikwati.
Mau a ciGriki a “mkazi” ndi “mwamuna” mu 1 Timoteo 2 akhoza kuyerekezedwa kwa iwo okhala m’banja, koma, tanthauzo la mauwo litha kuposapo.
Tikaonapo mwakuya, mauwo mu ciGriki agwiritsidwanso nchito mu vesi 8-10.
Kodi amuna ababanja ndiwo okha oyenera kunyamula manja oyera mu mwamba kopanda kukwiya ndi makani (vesi 8).
Kodi akazi okha okwatiriwa ndiwo ayenera kubvala bwino kwambiri, ndi kucita nchito zabwino, ndi kuyamika Mulungu (vesi 9-10)?
Zonsezo ai.
Apa, maversi 8-10, anena za amuna onse ndi akazi onse, osati cabe kwa iwo okhala m’banja.
Palibe coonetsa kuti mauwo apa akhuza kuyerekezedwa kwa amuna ndi akazi apa banja mu vesi 11-14.
Mau ena amene amagwiritsidwa nchito pa nkhani iyi ya akazi kukhala ansembe kapena kuti abusa, yalodzera ku mau ya akazi amene anali ndi udindo mu Baibulo, makamaka monga, Miriamu, Debora, ndi Hulda mu Cipangano Cakale.
Ndizoona kuti akazi amenewa anasankhidwa ndi Mulungu kuti akacite nchito yapadera yopatulikira iwo kuicita ndipo iwo akhala ngati akazi amene titha kuyanganirako cifukwa ca cikhulupiriro cao, kulimbika kwao ndi utsogoleri wao.
Koma udindo wa akazi mu Cipangano Cakale si ukhuzana kwenikweni ndi nkhani ya akazi kukhala abusa mu mpingo.
Makalata amu Cipangano Catsopano aonetsa kusintha kwa zinthu pakati pa anthu a Mulungu – mu mpingo, mu thupi la Kristu – ndipo kusinthaku kukhuzana ndi momwe magawo a mpingo aliri, osati zokhuzana ndi dziko la Aisrayeli, kapena ena anthu a mu Cipangano Cakale.
Pali maganizo ena amene amagwiritsidwa nchito polowapo kwambiri pa nkhani imeneyi, mogwiritsa nchito anthu akazi awa, Febe ndi Priskila mu Cipangano Catsopano.
Mu Macitidwe 18, Priskila ndi Akula aonetsedwa kukhala atumiki okhulupirira a Kristu.
Dzina la Priskila lichulidwa poyamba, mwina kuonetsa kuti iye anali wocitacita koposa mwamuna wake (Akula) mu utumiki wa Kristu.
Kodi priskila ndi mwamuna wace anaphunzitsa za uthenga wabwino wa Yesu Kristu kwa Apolo?
Inde, mu nyumba yao iwo anatero, “anamtenga, namfotokozera njira ya Mulungu mosamalitsa” (Macitidwe 18:26).
Kodi Baibulo linena kuti Priskila anali ndi mpingo kapena kuti ankaphunzitsa pagulu  kapenanso kuti iye, Priskila, anakhala mtsogoleri wa zauzimu mu mpingo wa oyera mitima?
Ai!
Monga m’mene tidziwira, Priskila sanagwepo nao pa zotero mosiyana ndi mau apa 1 Timoteo 2:11-14.
Mu Aroma 16:1, mkazi wochedwa Febe anapatsidwa udindo wokhala “mtumiki” (kapena “kapolo”) wa mkacisi ndipo Paulo anena ndi kuyamikira za udindo umenewu.
Koma mkazi wina wochedwa, Priskila, mulibe mu Mau a Mulungu coonetsa kuti Febe anali m’busa kapena mphunzitsi wa amuna mu mpingo.
“Kukwaniritsa kuphunzitsa” ndi udindo umene umapatsidwa kwa akulu oyanganira mu mpingo koma osati azitumiki (1 Timoteo 3:1-13; Tito 1:6-9).
Mau opezeka pa 1 Timoteo 2:11-14 yapereka cifukwa cimene akazi satha kukhala azibusa mwathunthu.
Vesi la 13 iyamba motere, “pakuti,” kupereka “codzetsa” kapena “coyambitsa” mau a Paulo mu mavesi 11-12.
Cifukwa ninji akazi sayenera kuphunzitsa kapena kukhala ndi udindo wa zauzimu wotere pakati pa amuna?
Cifukwa cake ndi kuti, “Pakuti Adamu anayamba kulengedwa, pamenepo Hava; ndipo Adamu sananyengedwa, koma mkaziyo ponyengedwa analowa m'kulakwa” (vesi 13-14).
Mulungu analenga Adamu poyamba, ndipo potsatira analenga Hava kukhala “womthandiza” wa Adamu.
Cilengedwe cimeneci ciri ndi momwe zinthu ziyenera kukhalira m’banja (Aefeso 5:22-23) komanso mu mpingo wonse.
Cifukwa cakuti Hava ananyengedwa, cikhalanso copatsidwa pa 1 timoteo 2:14 kuti mkazi asacite nchito ya ulaliki wa ubusa kapena kukhala ndi udindo wa zauzimu pakati pa amuna.
Izi, sizitanthauza kuti akazi sangathe kutero ai kapena kuti ndi anthu apafupi kunamizidwa ndi amuna ai.
Ngati akazi onse ngwapafupi kunamizidwa (kunyengedwa) bwanji iwo aloledwa kuphunzitsa ana (amena ndi apafupi kunamiza) ndi akazi ena (amene ayelekezedwa ngati kukhala osavuta kunamiza)?
Mau pano angonena cabe kuti akazi sayenera kuphunzitsa amuna kapena kukhala ndi udindo wa za uzimu pakati pa amuna cifukwa Hava ananamizidwa.
Mulungu wasankha amuna kuwapatsa udindo wofunikira wakuphunzitsa mkacisi.
Akazi amabiri amacita bwino pa mphatso  monga za kucezerana, kuonetsa zacifundao, kuphunzitsa, ulaliki ndi kuthandiza ena.
Nchito zambiri mu mpingo ziri m’manja ya azimai.
Iwo mkacisi saletsedwa kupemphera pagulu kapena kunenera (1 Akorinto 11:5), koma aletsedwa kukhala ndi udindo wakuphunzitsa za uzimu pakati pa amuna.
Koma palibe mu Baibulo pamene aletsa kuti mkazi asagwiritse nchito za cipatso ca Mzimu Woyera (1 Akorinto 12).
Akazi, monganso amuna naonso aitanidwa kucita nchito ya kukopa ena, konetsa nchito za cipatso ca Mzimu Woyera (Agalatiya 5:22-23), ndi kulalikira uthenga wabwino kwa otaika (Mateyu 28:18–20; Macitidwe 1:8; 1 Petro 3:15).
Mulungu anaika kuti amuna atumikire mu maudindo a uphunzitsi pa za uzimu mu chalichi.
Ici sicifukwa cakuti amuna ndi opambana pa nkhani yophunzitsa ai kapena kuti akazi ali pansi pa amuna ai, si kapenanso kuti kapena amuna ndi anzeru ai.
Ici ndi cifukwa ca m’mene Mulungu anapangila kuti mpingo uzigwirira nchito zake.
Amuna akhale citsanzo pa zauzimu – mu umoyo wao ndiponso kupyolera mwa mau ao.
Akazi akhale ndi udindo umene uli wocepekera mwa nchito.
Akazi afulumizidwanso kuphunzitsa akazi anzao (Tito 2:3-5).
Baibulo sililetsa akazi kuphunzitsa ana.
Iwo, akazi, aletsedwa cabe kuphunzitsa kapena kukhala ndi udindo wa uzimu wakulamulira amuna.
Izi kuikaponso akazi kukhala alaliki kwa amuna.
Kutero sindiko kuti akazi alibe phindu ai, koma iwo apatsidwa nchito yopambana ndi yobvomerezedwa mu pulano la Mulungu ndipo awapatsa iwo mphatso zowathandiza pa nchitozo.
                                        Funso: Kodi baibulo liphunzitsa ciani za Mulungu m’modzi mwa atatu?
Covutitsa kwenikweni pa ciphunzitso ca ci Kristu cokhuza za nkhani ya Mulungu m’modzi mwa atatu ndi cakuti palibe kumasulira kumene kutha kucitika mokwanira kapena mofikapo ndithu.
Motero, akamanena za Mulungu m’modzi mwa Atatu, ciphunzitso cimeneco cikhala covuta kwa munthu wina aliyense kumvetsa ndipo pambyo pake kumasulira ciphunzitsoco.
Mulungu ndi wamkuru ndi woposa ife, tisayembekezere kuti tidzatha kudziwa ndi kumvetsa bwinobwino zace zonse.
Baibulo liphunzitsa kuti Atate ndiye Mulungu, ndi kuti Yesu ndiye Mulungu, ndiponso kuti Mzimu Woyera ndiye Mulungu.
Baibulo liphunzitsanso kuti pali cabe Mulungu m’modzi.
Ndipo poyesa kumvetsa mwina titha kumvetsa mwa kumasulira za ubale umenewu wa pakati pa atutuwo, okhala Atate, Mwana ndi Mzimu Woyera koma si capafupi kumvetsa mwa nzeru za umuthu wathu.
Cimeneci, kusamvetsa kwathu, sikutanthauza kuti ciphunzitso ca Mulungu m’modzi mwa atatu ndi conama kapena kuti cabodza kapenso kuti sicigwirizana ndi Mau a Mulungu.
Mulungu ndi m’modzi koma mwakudzionetsera mwa anthu atatu – Mulungu m’modzi mwa Atatu.
Kumvetsa zimenezi sindiko kutanthauza kuti pali milungu itatu ai.
Conde sungani kapena kumbukiranai kuti pamene tiona pa gawo kapena ciphunzitso ici, tikamanena za “Mulungu m’modzi mwa Atatu” mauwo sapezeka mu Baibulo.
Liu limenelo limagwiritsidwa nchito poyesetsa kuti timvetse za Mulungu m’modzi mwa atatu – cikhalidwe cace pakati pa Atate, Mwana ndi Mzimu Woyera amene ali Mulungu m’modzi.
Cofunika kudziwa ndicakuti mau amenewa akuti, Mulungu m’modzi mwa Atatu sapezeka mu Baibulo.
Ndipo ici ndi cimene Mau a Mulungu anena pa zokhuza Mulungu m’modzi mwa Atatu: 
 1) Pali cabe Mulungu m’modzi (Deuteronomo 6:4; 1 Akorinto 8:4; Agalatiya 3:20; 1 Timoteo 2:5).
2) Mulungu m’modzi mwa atatu ndi mau akunena, Mulungu Atate, Mwana ndi Mzimu Woyera (Genesis 1:1, 26; 3:22; 11:7; Yesaya 6:8; 48:16; 61:1; Mateyu 3:16-17; 28:19; 2 Akorinto 13:14).
Mu buku la Genesis 1:1, ndi mau amu CiHebri oculukitsa Elohimu agwiritsidwa nchito pamenepo.
Pa Genesis 1:26, 3:22, 11:7 ndi Yesaya 6:8, pali kuculukitsa kwa m’lowa m’malo wonena kuti “ife” akugwiritsidwa nchito pomwepo.
Liu lakuti Elohimu ndi m’lowa m’malo woculukitsidwe oti, “ife” mu Cihebri anena za anthu opitilira pa m’modzi.
Koma cilingo ici si Mfundo yokolowekapo nkhani ya Mulungu m’modzi mwa Atatu, koma ionetsa kuculuka ndithu mwa Mulungu.
Liu la mu Cihebri lakuti Elohimu, ndithudi linena za Mulungu m’modzi mwa atatu.
Pa Yesaya 48:16 ndi 61:1, Mwana akulankhula ndi kulumikiza Mulungu Atate ndi Mzimu Woyera.
Linganizani ndi mau opezeka pa Yesaya 61:1 ndi mau apa Luka 4:14-19 kuona kuti akulankhulayo ndi mwana.
Pa Mateyu 3:16-17 akunena za zimene zinacitika pa ubatizo wa Yesu.
Cooneka pamenepa ndi kutsika kwa Mulungu Mzimu Woyera, kutsikira pa Mulungu Mwana ndipo Mulungu Atate pamenepo akulankhula mau akukondwera ndi Mwana wakeyo.
Pa Mateyu 28:19 ndi 2 Akorinto 13:14 pamenepo pali zitsanzo za Mulungu m’modzi mwa Atatu, kuonetsa kufanana ndi umodzi wao.
3) Mau ambiri afotokoza kusiya pakati pa Membala ali yense wa Mulungu m’modzi mwa Atatu.
M’cipangano Cakale, “AMBUYE” asiyana ndi “Ambuye” (Genesis 19:24; Hoseya 1:4).
AMBUYE ali ndi Mwana (Masalmo 2:7; Miyambo 30:2-4).
Ndipo Mzimu asiyana ndi “AMBUYE” (Numeri 27:18) komanso asiyana ndi “Mulungu” (Masalmo 51:10-12).
Mulungu Mwana asiyanitsidwa ndi Mulungu Atate (Masalmo 45:6-7; Ahebri 1:8-9).
M’cipangano Catsopano, Yesu anena za Atate kuti adatumiza Mthandizi, Mzimu Woyera (Yohane 14:16-17).
Izi zionekeratu kuti Yesu sanadziyese kukhala Atate kapena kukhala Mzimu Woyera.
Taonani ndi kuganizirapo pa nthawi zonse mu Mauthenga abwino pamene Yesu alankhula kwa Mulungu Atate.
Kodi pamenepo amalankhula kwa Iye yekha?
Ai.
Amalankhula ndi wina mwa Mulungu m’modzi mwa Atatu – Atate.
4) Membala ali yense wa Mulungu m’modzi mwa Atatu ndi Mulungu.
Atate ndiye Mulungu (Yohane 6:27; Aroma 1:7; 1 Petro 1:2).
Mwana ndiye Mulungu (Yohane 1:1, 14; Aroma 9:5; Akolose 2:9; Ahebri 1:8; 1 Yohane 5:20).
Mzimu Woyera ndi Mulungu (Macitidwe 5:3-4; 1 Akorinto 3:16).
5) Pali kugwirizana ndi kumvana kwakukuru pakati pa Atate, Mwana ndi Mzimu Wouyera.
Mau a mu Baibulo atiuza kuti Mzimu Woyera amamvera Atate ndi Mwana, ndipo Mwana amamveranso Atate.
Ici ndicikhalidwe ndi ubale wao (Atate, Mwana ndi Mzimu Woyera) zimenenso zionetsa umulungu wao komanso umodzi mwa Mulungu m’modzi mwa Atatu.
Izi ndi zinthu zapafupi, koma nzeru zanthu ngati anthu singathe kulondola ndi kumvetsa zonsezi zokhuza Mulungu wamuyaya.
Kunena zokhuza Mwana, onani pa Luka 22:42, Yohane 5:36, Yohane 20:21, ndi 1 Yohane 4:14.
Ndipo kuona pa zokhuza Mzimu Woyera, onani pa Yohane14:16, 14:26, 15:26, 16:7, makamaka pa mau apa Yohane 16:13-14.
Mwana ndiye njira m’mene Mulungu Atate acita zinchito izi.
cilengedwe ca dziko ndi kasamaliro cace (1 Akorinto 8:6; Yohane 1:3; Akolose 1:16-17); cionetso ca zaumulungu (Yohane 1:1; 16:12-15; Mateyu 11:27; Chibvumbulutso 1:1); ndi cipulumutso (2 Akorinto 5:19; Mateyu 1:21; Yohane 4:42).
Mulungu Atate acita zonsezi kupyolera mwa Mwana wace amene akhala ngati wocita nchitoyo.
Mzimu Woyera ndiye njira m’mene Mulungu Atate acita zinchito izi: cilengedwe ca dziko ndi kasamaliro cace (Genesis 1:2; Yobu 26:13; Masalmo 104:30); cionetso ca zaumulungu (Yohane 16:12-15; Aefeso 3:5; 2 Petro 1:21); ndi cipulumutso (Yohane 3:6; Tito 3:5; 1 Petro 1:2); ndi nchito za Yesu (Yesaya 61:1; Macitidwe 10:38).
Mwa mphamvu ya Mzimu Woyera, Atate acita zonse.
Ciphunzitso ca Mulungu m’modzi mwa Atatu cakhala cobvuta kumvetsa motero kuti pakati pa anthu ambiri, Akristu, pakhala kugawanikana kuyambira zaka zambiri zakumbuyo.
Koma ndicodziwikabe kuti zigawo za Mulungu m’modzi mwa Atatu ziri mu Mau a Mulungu ndipo ndizofotokozedwa bwinobwino.
M’menemo tidziwa kuti, Atate ndi Mulungu, Mwana ndi Mulungu, ndipo Mzimu Woyera ndi Mulungu – koma pali cabe Mulungu m’modzi.
Cimeneco ndico ciphunzitso copezeka mu Baibulo cokhuza Mulungu m’modzi mwa Atatu.
Kupitilira apo, ndiko  kuti nkhaniyo ndiyovuta, ndipo pakhoza kukhala kusiyana maganizo kotheratu.
M’malo motsutsana ndi kufuna kupeza tanthauzo la mau amenewa akuti, Mulungu m’modzi mwa Atatu, tiyenera kumvetsetsa kuti sitikhoza kumasulira zonse za Mulungu monga mwa nzeru zathu za umunthu, ife tiyenera kuona pa ziphunzitso zace ndi ukulu wace cabe.
“Ha!
kuya kwace kwa kulemera ndi kwa nzeru ndi kwa kudziwa kwace kwa Mulungu!
Osasanthulikadi maweruzo ace, ndi njira zace nzosalondoleka!
Pakuti anadziwitsa ndani mtima wace wa Ambuye?
Kapena anakhala mphungu wace ndani?” (Aroma 11:33-34).
                                         Funso: Cimacitika nciani potsatira imfa?
Pakati pa okhulupirira Yesu, pali kusiyana maganizo kwa kukulu pa kumvetsa cocitika potsatira imfa.
Ena akhulupirira kuti potsatira imfa, aliyense “amagona” kufikira nthawi ya ciweruzo, pamene aliyense adzapita ku moyo wosatha kapena kucionongeko.
Ena akhulupirira kuti munthu akangokufa, nthawi yomweyo aweruzidwa ndipo apita kumalo kumene ayenera kupezeka.
Ena akuti munthu akafa, moyo/mzimu wake umatumizidwa kumalo “aciyembekezo” kumwamba kapena kucionongeko, kuyembekezera ciukitso, ciweruzo cotsiriza ndi kutumizidwa kumalo kumene miyoyo idzakhala kwa muyaya.
Koma, kodi Baibulo inenapo ciani pa comwe cimacitika potsatira imfa?
Coyamba, kwa okhulupira mwa Yesu Kristu, Baibulo inena kuti okhulupirira akafa miyoyo/mizimu yao imatengedwa kumwamba, cifukwa anthuwa macimo yao akhululukidwa polandira Yesu Mpulumutsi (Yohane 3:16, 18, 36).
Kwa okhulupirira, imfa ndi kusiyana ndi thupi koma kupezeka pamodzi ndi Ambuye (2 Akorinto 5:6-8; Afilipi 1:23).
Koma m’malo ena monga pa 1 Akorinto 15:50-54 ndi pa 1 Atesalonika 4:13-17 anena za kuukitsidwa kwa okhulupirira ku kupatsidwa kwa matupi atsopano aulemerero kwa iwo.
Ngati okhulupirira apita kukakhala ndi Yesu akangokufa, ndiye kuti nchito ya ciuukitso ndi ciani?
Cioneka kuti pamene miyoyo/mzimu ya okhulupirira imapita kukakhala ndi \yesu nthawi yomweyo akangokufa munthuyo, thupi lace likhala m’manda “kugona.” Pa kuukitsidwa kwa okhulupirira, matupi ao aukitsidwa, nalandira ulemerero ndipo adzayanjanitsidwa ndi moyo/mzimu wao.
Kuyanjanitsidwa uku kwa thupi la ulemelero ndo mzimu ndiwo adzakhala matupi a okhulupirira ku nthawi zosatha ku mwamba kwatsopano ndi pansi patsopano (Chibvumbulutso 21-22).
Caciwiri, kwa iwo onse amene sakhulupirira Yesu Kristu ngati Mpulumutsi wao, imfa kwa iwo itanthauza cilango cosatha.
Koma kwa okhulupirira, adzakhala ndi umoyo wosatha, ndipo cioneka kuti naonso osakhulupirira akafa amapita kumalo akuyembekezerako kuyembekezera ciukitso cotsiliza, ciweruzo ndi umoyo wosatha ku nthawi zonse.
Luka 16:22-23 anena za munthu wolemera, wacuma kwambili amene anazunzidwa atangokufa.
Chibvumbulutso 20:11-15 anena za kuukitsidwa kwa akufa onse osakhulupira, kuweruzidwa ku mpando wacifumu waukuru woyera, ndi kuponyedwa mu Nyanja ya moto.
Osakhulupirira akangokufa, satumizidwa ku gehena (nyanja ya moto) pamenepo ai, koma amapita kumalo koyembekezerako ciweruzo ndi cilango cosatha.
Koma ngakhale kuti osakhulupirira satumizidwa ku Nyanja ya moto nthawi yomweyo akafa, ngakhale malo awo akuyembekezerako si abwino ai.
Wacuma uja analira nati, “Ndipo anakweza mau nati, Atate Abrahamu, mundicitire cifundo, mutume Lazaro, kuti abviike nsonga ya cala cace m'madzi, naziziritse lilime langa; pakuti ndizunzidwadi m'lawi ili la moto” (Luka 16:24).
Motero, munthu akafa, iye akhala kumalo “oyembekezerako” umoyo wosatha kapena cionongeko cosatha – Kumwamba kapena gehena.
Pakuyembekezera kumeneku, pa ciukitso cotsiliza, malo ace adzasinthidwa.
Malo enieni a komwe iye adzakhale ndiwo asinthika.
Okhulupirira onse adzapatsidwa mpata wolowa Kumwamba ndi dziko latsopano (Chibvumbulutso 21:1).
Iwo wosakhulupirira adzapita ku Nyanja ya cionongeko (Chibvumbulutso 20:11-15).
Malo awiri amenewa, ndiwo malo othera komwe anthu adzakhala ku nthawi zosatha ndi ici cidzacitika pa cifukwa cakuti iwo anakhulupirira Yesu yekha kuti Iye ndiye Mpulumutsi kapena ai (Mateyu 25:46; Yohane 3:36).
                                        Funso: Kodi m’Khristu ndi chiyani?
Tanthauzo la m’Khristu mu buku lopereka matanthauzo a mawu osiyanasiyana (dikishonale) likhonza kukhala china chake chofanana ndi “munthu wonena poyera za chikhulupiliro chake mwa Yesu monga Khristu kapena mumpingo potsatira zophunzitsa za Yesu.” Pamene iyi ili mfundo yabwino yoyambira, monga m’mene madikishonale ambiri akutanthauzira, pena pake sizilumikiza bwinobwino choonadi cha tanthauzo la m’Khristu lamu Baibulo.
Mawu oti “m’Khristu” anagwiritsidwa ntchito katatu ku chipangano chatsopano (Machitidwe a Atumwi 11:26; 26:28; 1 Peturo 4:16).
Otsatira ake a Yesu Khristu poyambilira amatchulidwa kuti “Akhristu”  ku Antioch (Machitidwe a Atumwi 11:26) chifukwa khalidwe lawo, zochitika, ndi zolankhula zawo zinali ngati Khristu.
Mau akuti “Mkhristu” amatanthauza, “kukhala wa bungwe la Khristu” kapena “wotsatira wake wa Khristu.”
 Mwatsoka  nthawi itadutsa, mau oti “m’Khristu” atha mphamvu ya cholinga chake ndipo amakonda kugwiritsidwa ntchito kwa munthu amene ali wa chipembedzo kapena otchuka koma amene ali kapena asali wotsatira wake wa Yesu Khristu.
Anthu ambiri amene sakhulupilira mwa Yesu Khristu amadziyesa a Khristu chifukwa chakuti amapita ku tchilitchi kapena amakhala m’dziko la a Khristu.
Koma kupita ku tchalitchi, kutumikira iwo amene ali ofooka muuzimu kuposa inu, kapena kukhala munthu wabwino sikungakupangeni inu kukhala m’Khristu.
Baibulo limaphunzitsa kuti ntchito zabwino zimene timapanga sizingatipangitse kuti Mulungu atilandire.
Tito 3:5 akunena kuti, “Anatiwombola, osati chifukwa cha zabwino zimene tachita, koma chifukwa cha chifundo chake.
Anatiwombola kudzera m’kutsuka kwa kubadwanso ndi makonzedwe a Mzimu Woyera.” Kotero, m’Khristu ndi munthu amene anabadwanso mwatsopano mwa Mulungu (Yohane 3:3; Yohane 3:7; 1 Peturo 1:23) ndipo wayika chikhulupiliro chake mwa yesu Khristu.
Aefeso 2:8 amatiuza kuti ndi “… mwa chisomo mwapulumutsidwa, kudzera m’chikhulupiliro – ndipo ichi sichichokera kwa inu, ndi mphatso ya kwa Mulungu.”
 M’khristu weniweni ndi munthu amene waika chikhulupiliro mu umunthu komanso ntchito zake za Yesu khristu, kuphatikizapo imfa yake pamtanda ngati malipiro a machimo athu ndi kuuka kwake pa tsiku lachitatu.
Yohane 1:12 amatiuza kuti, “Koma onse amene anamulandira Iye, kwa iwo amene akhulupilira mu dzina lake, anapatsa mphamvu yakukhala ana a Mulungu.” Chizindikiro cha m’Khristu weniweni ndi kukonda ena ndikumvera Mawu a Mulungu (1 Yohane 2:4, 10).
M’khristu weniweni ndiyedi mwana wa Mulungu, gawo la banja lenileni la Mulungu, ndi m’modzi amene wapatsidwa moyo watsopano mwa Yesu Khristu.
                                        Funso: Kodi Cikristu nciani ndipo Akristu amakhulupirira ciani?
Pa 1 Akorinto 15:1-4 mau akuti, “Ndipo ndikudziwitsani, abale, Uthenga Wabwino umene ndinakulalikirani inu, umenenso munalandira, umenenso muimamo, umenenso mupulumutsidwa nao ngati muugwiritsa monga momwe ndinalalikira kwa inu; ngati simunakhulupira cabe.
Pakuti ndinapereka kwa inu poyamba, cimenenso ndinalandira, kuti Kristu anafera zoipa zathu, monga mwa malembo; ndi kuti anaikidwa; ndi kuti anaukitsidwa tsiku lacitatu, monga mwa malembo.” 
  Akristu akhulupirira kuti Lemba liri lonse mu Baibulo “adaliuzira” Mulungu ndi kuti Mau a Mulungu  ndi kuti Mau a Mulungu ndi okwanira pa ciphunzitso conse ca ci Kristu (2 Timoteo 3:16; 2 Petro 1:20-21).
Akristu akhulupirira mwa Mulungu m’modzi mwa Atatu – Atate, Mwana (Yesu Kristu) ndi Mzimu Woyera.
Akristu akhulupirira kuti munthu analengedwa ndi cilingo coti iyeyo akhale pa ubale ndi Mulungu koma pamene ucimo unalowa m’dziko lapansi unalekanitsa ubalewo (Aroma 3:23; 5:12).
Cikristu citiphunzitsa kuti Yesu anakhala ndi kuyenda m’dziko lapansi ngati Mulungu komanso munthu (Afilipi 2:6-11) ndipo anafa pa mtanda.
Akristu akhulupirira kuti anafa Yesu, anaikidwa m’manda, Iye anaukitsidwa ndipo tsopano ali pa dzanja la manja la Mulungu Atate, ndipo apempherera onse okhulupirira (Ahebri 7:25).
Cikristu cimafalitsa uthenga wa imfa ya Yesu kuti mwa imfa imeneyo mlandu wa macimo onse unalipiridwa motero kuti ubale pakati pa munthu ndi Mulungu ukhala wokonzedwanso kapena kuti umayambanso mwa Yesu cifukwa ca imfayo (Ahebri 9:11-14; 10:10; Aroma 5:8; 6:23).
Cikristu ciphunzitsa kuti cofunikira kuti munthu apulumutsidwe ndi kulowa kumwamba, munthuyo ayenera kuika cikhulupiriro cake conse mwa Yesu Kristu ndi nchito yonse imene Yesu anaicita pamtanda.
Ngati  munthu akhulupira kuti Yesu anamufera nalipira mlandu wa macimo ake a munthuyo, naukitsidwa, ndiko kuti munthuyo apulumutsidwa.
Palibe cinthu cimene munthu wina aliyense angacite kulandira cipulumutso.
Palibe amene angathe kukhala “wabwino kwambiri” kuti angakondweretse Mulungu pa iye yekha cifukwa ife tonse ndife ocimwa (Yesaya 53:6; 64:6-7).
Caciwiri, palibe cina cimene tiyenera kucita cifukwa Yesu Kristu anacita kale nchito yonse yacipulumutso!
Pamene Iye anali pa mtanda anati, “Kwatha” (Yohane 19:30), kutanthauza kuti anatsiriza nchito yonse ya cipulumutso ca anthu.
Dziwani kuti palibe cinthu cina ciriconse cimene wina angacite kuti alandire cipulumutso, pamene munthu waika cikhulupiriro cace mu nchito ya Kristu yocitika pa mtanda, palibenso cimene wina anacite kutaya cipulumutso cake cifukwa mwina cakuti nchito inacitika ndi Yesu ndipo Iyeyo anaitsiriza.
Cipulumutso sicigona pa iye wakucilandira koma pa Iye amene amacipereka.
Pa Yohane 10:27-29 pali mau awa, “Nkhosa zanga zimva mau anga, ndipo Ine ndizizindikira, ndipo zinditsata Ine.
Ndipo Ine ndizipatsa moyo wosatha; ndipo sizidzaonongeka ku nthawi yonse, ndipo palibe munthu adzazikwatula m'dzanja langa, Atate wanga, amene anandipatsa izo, ali wamkulu ndi onse; ndipo palibe wina angathe kuzikwatula m'dzanja la Atate.” 
 Anthu ena atha kuganiza kuti, “Zimenezo ndizabwino – ndikangokhulupira ndi kupulumutsidwa pambuyo pake ndingacite ciriconse condikomera mosataya cipulumutsoco!” Monga mwa Cikristu, cipulumutso sicikhala comangidwa pa moyo wakale ai.
Koma cipulumutso cidzetsa ufulu wakulekanitsa munthu kukhala kapolo wa macimo ndi kumuyambitsa kukhala pa ubale ndi Mulungu.
Pamene kalero tinali akapolo aucimo, tsopano tikhala akaopolo a Kristu (Aroma 6:15-22).
Padziko lapansi pano, okhulupirira onse malinga alipano ndi thupi la umuthu adzakumanabe ndi kulimbana ndi macimo.
Koma ngakhale ziri tero, Akristu ali ndi cigonjetso ca ucimo powerenga ndi kuyenda mu Mau a Mulungu mu umoyo wao wa tsiku ndi tsiku komanso potsogozedwa ndi Mzimu Woyera – kuzipereka kuti Mzimu Woyera awatsogolere pa zonse za umoyo.
Motero pamene zipembedzo zina zaima pa zocita ndi zosacita ndi kutsata malamulo cabe, Cikristu cagona pakukhulupirira Yesu kuti mwa imfa yace ndi kuukitsidwa kwace munthu aomboledwa cifukwa m’menemo macimo ake anakhululukiridwa.
Mlandu wa macimo athu unalipiridwa ndipo titha kukhala m’ciyanjano ndi Mulungu.
Titha kukhala opambana cifukwa tili ndi cigonjetso ca macimo, ndipo titha kuyenda m’ciyanjano ndi Mulungu ndi kumvera Iye.
Ico ndico ciphunzitso coona ceniceni ca Cikristu.
                                        Funso: Kodi ubatizo wa Cikristu ndiwofunikira motani?
Kwa Akristu, ubatizo ndi woikika ndi kukhazikitsidwa ndi Yesu Kristu umene Yesu analamulira mpingo kucita tero.
Asanapite kumwamba, Yesu anati, “Cifukwa cace mukani, phunzitsani anthu a mitundu yonse, ndi kuwabatiza iwo m'dzina la Atate, ndi la Mwana, ndi la Mzimu Woyera: ndi kuwaphunzitsa, asunge zinthu zonse zimene ndinakulamulirani inu; ndipo onani, Ine ndiri pamodzi ndi inu masiku onse, kufikira cimariziro ca nthawi ya pansi pano” (Mateyu 28:19-20).
Malamulo awa aonetsa kuti mpingo unapatsidwa mphamvu ndi udindo wakuphunzitsa mau a Yesu, kukopa ena kuti adziwe ndi kulondola Yesu, ndi kuwabatiza iwo.
Zinthu izi ziyenera kucitika pali ponse (“ku maiko onse”) kufikira “cimariziro ca nthawi ya pansi pano.” Motero, kulibe cifukwa cina ai, ubatizo ndi wofunikira cifukwa unaikidwa ndi Yesu Kristu.
Ubatizo unali kucitika ngakhale pamene mpingo usanayambe.
Ayuda kalero anali kubatiza iwo wolandiridwa kukhala ngati acipembedzo cimodzi ndipo ubatizo unaonetsa “kuyeretsedwa” kwao.
Yohane M’batizi anagwiritsa nchito ubatizo kukonza njira ya Ambuye, imene aliyense, osati a Heleni okha, anayenera kulondola, kubatizika cifukwa aliyense afunika kulapa.
Koma ubatizo wa Yohane wakulinga kukulapa siufanana ndi ubatizo wa Cikristu, monga tiona mu buku la Macitidwe 18:24–26 ndi 19:1–7.
Ubatizo wa Cikristu uli ndi tanthauzo lakuya kwambiri.
Ubatizo uyenera kucitika m’dzina la Atate, Mwna ndi Mzimu – ici ndico cipangitsa kuti ubatizo umenewo uchedwe ubatizo wa “Cikristu.” Ndi cizindikiro cimeneci ca ubatizo coikidwa ndi Ambuye, munthu amaloledwa kukhala mu mpingo.
Tikapulumutsidwa, “tibatizidwa” ndi Mzimu mthupi la Kristu, limene liri mpingo wace.
Pa 1 Akorinto 12:13 pali mau awa, “Pakutinso mwa Mzimu mmodzi ife tonse rinabatizidwa kulowa m'thupi limodzi, ngakhale Ayuda, ngakhale Ahelene, ngakhale akapolo, ngakhale mfulu; ndipo tonse tinamwetsedwa Mzimu m’modzi.” Ubatizo wa madzi ndi cizindikiro ca ubatizo wa Mzimu.
Ubatizo wa Cikristu, ndiyo njira yokha imene munthu atha kuonetsa ku gulu la anthu kuti iyeyo ndi wokhulupirira komanso kuti wotsata Yesu.
Mu ubatizo wa madzi munthu adzaonamo mau awa, “Ndionetsa cikhulupiro canga mwa Kristu; Yesu wandisambitsa ndi kuyeretsa moyo wanga ku macimo, ndipo tsopano ndiri ndi umoyo watsopano ndiponso ndine wopatulidwa.” 
 Ubatizo wa Cikristu uonetsa, imfa, kuikidwa m’manda, ndi kuukitsidwa kwa Kristu.
Pa nthawi imodzinso uonetsa kuti tikufa ku macimo ndipo tilandira moyo watsopano mwa Kristu.
Pamene wocimwa alapa ndi kuulula macimo ace kwa Amuye Yesu, iye amafa ku ucimo (Aroma 6:11) ndipo amaukitsidwa atalandira  moyo watsopano (Akolose 2:12).
Kumizidwa m’madzi kuonetsa kufa mu ucimo, ndipo kutuluka m’madzi kuonetsa kuyeretsedwa, moyo woyera umene umadza pambuyo pakupulumutsidwa.
Pa Aroma 6:4 mau akutere: “Cifukwa cace tinaikidwa m'manda pamodzi ndi Iye mwa ubatizo kulowa mu imfa; kuti monga Kristu anaukitsidwa kwa akufa mwa ulemerero wa Atate, cotero ifenso tikayende m'moyo watsopano.” 
 Kunena mwa njira ina yapafupi, ubatizo ndico cizindikiro cabe cakubwalo cakuonetsa kusintha kwa mkati mwa mtima wa munthu atayamba kukhulupirira.
Ubatizo wa Cikristu ndiko kumvera Ambuye munthu atalandira cipulumutso; ngakhale kuti ubatizo uyerekezedwa kukhala pafupi ndi cipulumutso, si uli cimodzi mwa zinthu zofunikira kuti munthu alandire cipulumutso.
Baibulo imationetsa m’mavesi ambiri kuti mndandanda wake wa zinthuzi umacitika motere: 1) munthu akhulupirira mwa Ambuye Yesu ndipo 2) amabatizidwa.
Zimenezi zionetsedwa pa Macitidwe 2:41, “Pamenepo iwo amene analandira mau ace anabatizidwa; ndipo anaonjezedwa tsiku lomwelo anthu ngati zikwi zitatu” (onaninso pa Macitidwe 16:14–15).
Wokhulupirira watsopano mwa Yesu Kristu ayenera afunitsitse kuti abatizidwe posacedwa.
Mu Macitidwe 8, Filipo alankhula za “uthenga wabwino wa Yesu” kwa munthu wina wa ku Aitiopiya, mdindo wamphamvu wa Kandake, mfumu yaikazi ya Aaitiopiya, ndipo, iye akuti, “pamene anali kuyenda mnjira, anafika pamene panali madzi ndipo mdindo uja anati, ‘Taonani, pali madzi pano.
Kodi cingaletse kuti ndi batizidwe ndi ciani?’” (mavesi 35-36).
Pomwepo iwo aimitsa gareta uja, ndipo Filipo anabatiza munthu uja.
Ubatizo uonetsa kuti mkristu azindikira za imfa ya Yesu, kuikidwa ndi kuikanso kwa akufa.
Kuli konse uthenga ukulalikidwa ndipo andthu akukokedwa ku cikhulupiriro ca mwa Kristu, motero ayenera iwo kubatizidwa.
                                        Funso: Kodi tanthauzo la moyo nciani?” Kodi ndingapeze bwanji tanthauzo la moyo wanga?
Kodi tanthauzo la moyo nciani?
Kodi colinga, cisangalalo ndi zokhutitsa moyo zingapezeke bwanji?
Kodi zinthu zosatha ndi zofunikira mu umoyo zingapezeke bwanji?
Pali anathu ena amene akhala akulingalira pa mafunso oterewa mosalekeza.
Ayangana kumbuyo mu zaka zao naona umo m’mene ubale wa umoyo wao unathera, motero kuti akhala ngati osowa pogwira, ngakhale kuti iwo anakwaniritsa cimene anali kufunitsitsa mu umoyo wao.
Munthu wina wa masewera othamanga, atapambana pa masewera ace, tsiku lina wina anamufunsa iye, ngati panali munthu wina anamuuza kuthamanga pamene anayamba masewerawo.
Wothamanga uja poyankha anati, “Ndikadakonda wina akadaniuza kuti ukadzafika pamwamba, pamenepo palibe kanthu kali konse.” Zinthu zambiri zimene zikhoza kupezedwa mu umoyo zimaonekera patsogolo pace kuti ndizopanda nchito ndithu.
Mu umuthu wathu, anathu amafuna zinthuzambiri ndipo amazilondola zimene zitenga mitima yao poganizira kuti mwa zimenezo adzapezamo zophindulitsa zabwino.
Zina za zinthuzo ndi monga, nchito za mabizinesi, kukhala ndi cuma, ubale wabwino, zogonana, zokondweretsa thupi, ndi kukondweretsa ena powacitira zabwino.
Anthu ena anena bwino kuti pamene iwo anakwaniritsa zofunazo mu umoyo wao monga kupeza cuma, kukhala ndi ubale wabwino kapena zina ziri zonse zimene anaziyesa zobweretsa cimwemwe, umoyo wao unakhalabe ngati wopanda kanthu mkati.
Wolemba buku la Mlaliki atiuza bwino za zimenezi pamene anena kuti,”Zacabecabe, ati Mlaliki; zacabecabe zonse ndi cabe” (Mlaliki 1:2).
Mfumu Solomoni, amene analemba bukuli la Mlaliki, anali ndi cuma kwambiri, nzeru zambiri koposa anthu onse amene analiko pa nthawiyo ngakhale lero lino, anali ndi akazi mazana ambiri, nyumba ndi minda za ufumu zimene mafumu ena ankasilira, analinso ndi cakudya ndi vinyo wabwino kwambiri komanso iye anakondweretsedwa mw njira iri yonse imene anafuna pa nthawi yace.
Iye anatero pa nthawi ina yake kuti ciri conse cimene mtima wace unafunitsitsa anacilondola nacipeza.
Koma pano atsiliza motere “umoyo pansi padzuwa” – umoyo wokhala monga kuti zonse zokhuza umoyo wabwino ndi zinthu zopenyeka ndi maso kapena zimene tingazimve – umoyo ngwacabe.
Ncifukwa ninji akutero, kuonetsa kuti palibe phindu?
Cifukwa Mulungu anatilenga kuti tikaone zokoma koposa zopenyeka kapena zomveka pa umoyo.
Ponena za Mulungu iye akutere, “Cinthu ciri conse anacikongoletsa pa mphindi yace; ndipo waika zamuyaya m'mitima yao ndipo palibe munthu angalondetse nchito Mulungu wazipanga ciyambire mpaka citsiriziro” (Mlaliki 3:11).
Mu mitima mwathu tidziwa kuti “zapano-ndi-tsopano” si zonse zilipo pa umoyo wa munthu.
Mu Genesis, buku loyamba la mu Baibulo, m’menemo tipeza kuti Mulungu analenga munthu m’cifaniziro cake (Genesis 1:26).
Ici cionetsa bwino kuti tili ngati Mulungu koposa cinthu cina ciriconse kapena mtundu wina uli wonse wa zolengedwa.
Tiona kuti pamene munthu asanacimwe ndiponsi pamene tembelero lisanabwere padziko lapansi, zinthu izi zinali zoonadi: 1) Mulungu analenga munthu kukhala woyanjana ndi wina (Genesis 2:18-25); 3) Mulungu nali m’ciyanjano ndi munthu (Genesis 3:8); ndipo 4) Mulungu anamupatsa munthu mphamvu pa zolengedwa zina zonse (Genesis 1:26).
Kodi cacikulu pa zonsezi ndi ciani?
Mulungu anafuna kuti zonsezi zitithandize pa umoyo wathu ndi kukhala ndi moyo wacisangalalo, koma zonsezi (makamaka munthu kukhala pa ciyanjano ndi Mulungu) zinaonongeka kotheratu pamene munthu anagwa mu ucimo ndipo tembelero linalowa ndithu (Genesis 3).
Mu Chibvumbulutso, buku lothera mu Baibulo, Mulungu anena kuti adzaononga dziko lino ndi m’mwamba ndi kuikako cilengedwe ca tsopano, adzalenga m’mwamba mwatsopano ndi dziko latsopano.
Panthawi imeneyi adzabwezera zinthu kukhala pakale pa nthawi imene anangozilenga, ndipo adzakhazikitsa ubale ndi munthu woomboledwa ndipo iwo wosawomboledwa adzaweruzidwa ndi kupnyedwa mu Nyanja ya moto (Chibvumbulutso 20:11-15).
Tembelero la cimo lidzacotsedwa, ndipo sipadzakhalanso cimo, cisoni, matenda, imfa, kapena cowawa (Chibvumbulutso 21:4).
Mulungu adzakhala ndi iwo, ndipo iwo adzakhala ana ace (Chibvumbulutso 21:7).
Potero zonse zidzakwaniritsidwa: Mulungu anatilenga kuti tikakhale m’ciyanjano ndi Iye, koma munthu anacimwa, naononga ciyanjanoco, ndipo Mulungu adzabwezeranso pakale ciyanjanoco mwathunthu.
Inde munthu kupata zonse zofuna umoyo wace koma kufa kopanda Yesu ndiko kuti iye wazicotsa pamaso pa Mulungu nataya moyo wace wamtsogolo, umene uli moyo wosatha.
Koma Mulungu wapereka njira kupyolera mwa kukhulupirira Yesu wopacikidwa pamtanda, kuti umoyo wosatha ulipo ndipo upezeka mwa Iye (Luka 23:43) komanso umoyo wapadziko umene uli wakoma ndi wophindulitsa.
Kodi umoyo umenewu wabwino ndi wophindulitsa upezedwa bwanji?
Colinga ca umoyo cinakwaniritsidwa mwa Yesu Kristu
 Colinga ceniceni mu umoyo, tsopano ndi mtsogolo, cipezeka cabe mukukwaniritsidwa kwa ubale ndi Mulungu, inde ubale umene unaonongeka pamene Adam ndi Hava anagwa mu ucimo.
Ubale umenewo ndi Mulungu utheka cabe kupyolera mwa Mwana wace, Yesu Kristu (Macitidwe 4:12; Yohane 1:12; 14:6).
Moyo wosatha umenewu umapezedwa tikalapa macimo athu (kulekelatu, osati kulingalira kuwacitanso mtsogolo) ndipo Kristu atisintha us, kutikonza kukhala cilengedwe catsopano ndipo tikhala odalira pa Yesu Krsistu ngati Mpulumutsi wathu.
Colinga ceniceni mu umoyo sicipezeka pobvomereza Yesu kukhala cabe ngati Mpulumutsi ai.
Koma, Colinga ceniceni ca umoyo ndi pamene wina ayamba kulondola Kristu, kuphunzira za Iye, kukhala ndi Iye, kukhala mu Mau ace, kulumikizana ndi Iye mukupemphera, ndi kuyenda ndi Iye mwakumvera malamulo ace.
Ngati sindiwe Mkristu, (kapena mwina wokhulupirira watsopano), mwina mukhoza kumanena izi kwa inu nokha, “Zimenezo sizioneka ngati zokondweretsa komanso ngati zaphindu kwa ine!” Koma Yesu ananena mau awa: 
 “Idzani kuno kwa Ine nonsenu akulema ndi akuthodwa, ndipo Ine ndidzakupumulitsani inu.
Senzani gori langa, ndipo phunzirani kwa Ine; cifukwa ndiri wofatsa ndi wodzicepetsa mtima: ndipo mudzapeza mpumulo wa miyoyo yanu.
Pakuti gori langa liri lofewa, ndi katundu wanga ali wopepuka” (Mateyu 11:28-30).
“Siikudza mbala, koma kuti ikabe, ndi kupha, ndi kuononga, Ndadza Ine kuti akhale ndi moyo, ndi kukhala nao wocuruka” (Yohane 10:10).
“Pomwepo Yesu anati kwa ophunzira ace, Ngati munthu afuna kudza pambuyo panga, adzikane yekha, natenge mtanda wace, nanditsate Ine.
Pakuti iye amene afuna kupulumutsa moyo wace adzautaya: koma iye amene ataya moyo wace cifukwa ca Ine, adzaupeza” (Mateyu 16:24-25).
“Udzikondweretsenso mwa Yehova; Ndipo iye adzakupatsa zokhumba mtima wako” (Masalmo 37:4).
Cimene mavesi onsewa akunena pano ndicakuti tili ndi umwai wopanga cisankho.
Tikhoza kusankha kupitiliza kutsogolera miyoyo yathu, ndi kukhala wosakhutitsidwa, kapena titha kusankha kulondola Mulungu ndi kukhala ndi umoyo wokhutitsidwa cifukwa cakuti Iye ndiye adzatitsogolera ndi kutipatsa zonse zofunikira za umoyo motero tidzakutitsidwa.
Izi ziri tero cifukwa cakuti Mlengi wathu atikonda ife ndipo atifunira zabwino zonse (koma osati umoyo wapafupi kapena wa see nthawi zonse, koma wakukhala ndi colinga).
Umoyo wa Ukristu tingaulinganize ndi munthu amene afuna kusankha m’mene adzaonerera bola (mpila), kuti kodi agule tiketi yodula yomulola iye kukhala pa mpando wapafupi kuti aone bwino, kapena agule tiketi ya mtengo wotsika ndi kuonerera bola patali.
Kuonerera Mulungu akugwira nchito yace pafupi ndiye cinthu cofunikira kusankha, koma mwacisoni, kuti nthawi zambiri anthu sacita cisankho cotero.
Kuonerera Mulungu akucita nchito yace ndi cinthu cokomera iwo olimbika mtima kutsata Kristu, iwo amene abvomerezadi kusiya zonse ndi kutsata cifuniro ca Mulungu mu umoyo wao.
Alipila kale ndalama (pafunika kuzipereka kotheratu kwa Yesu kuti acite cifuniro cace); akukhala ndi umoyo wofikapo; ndipo akhoza kuziona iwo okha, munthu mzao, ndi Mlengi wao koma mosasamalira konse.
Kodi mwalipira kale?
Kodi mufuna kutero?
Ngati ndi tero simudzakhala munthu wakukhal ndi njala yofunafuna zacabe.
                                        Funso: Kodi cipembedzo coona ndi citi kwa ine?
Malo ambiri odyeramo, amatilola kugula cakudya monga momwe tifunira kuti cikhalire.
Masitolo ena a zakumwa zotentha monga tiyi, amakhala ndi mitundu-mitundu ya zakumwazo.
Ngakhale pamene tifuna kugula nyumba kapena galimoto timasankha imene iri ndi zinthu zimene tifunitsitsa.
Sitikhale m’dziko m’mene zinthu zicitika kopanda zisankho ai.
Chisankho cikhala cofunikira.
Mutha kupeza ciriconse cimene mufuna monga mwa kufuna kwanu.
Kodi cipembedzo cimene inu mukondwera naco ndi citi?
Nanga cipembedzo cimene ngakhale pamene mupemphera mukhala ndi ufulu m’maganizo, komanso sicifuna zambiri kucokera kwa inu monga zocita ndi zosacita ndi citi?
Kodi cilipo kapena palibe?
Cipembedzo ndi cinthu cimene munthu amasankha monganso angasankhile zinthu, monga ndiwo za masamba, ngati wapiti ku maliketi.
Pali mau ambiri a anthu ena amene afuna kuti ena adzipembedzedwa, ndiye ncifukwa ninji tiona anthu ena kutama Yesu m’malo motama mwina Muhammad kapena Confucius, Buddha, kapena Charles Taze Russell kapena Joseph Smith.
Kodi sikuti njira zonse zipita Kumwamba?
Kodi zipembedzo zonse sizolingana?
Coonadi ndi cakuti sizonse zipembedzo zimene zilunjika Kumwamba, monganso ena amanena kut si zonse njira zimene zipita ku Indiana.
Yesu yekha amalankhula ndi mphamvu ya Mulungu popeza Iye yekha anagonjetsa imfa.
Muhammad, Confucius, ndi ena onse kufikira tsopano, iwo ali m’manda mwao.
Koma yesu, mwa mphamvu yace Iye anagonjetsa imfa atafa imfa yoopsa ndithu.
Ali yense amene ali ndi mphamvu pa imfa, tiyenera kumudziwa munthuyo.
Umboni wosonyeza kuuka kwa Yesu ulipo wambiri wokwanira.
Coyamba panali anthu mazana asanu (500) amene anamuona Iye atauka!
Anthuwo ngoculuka kwambiri.
Mau a anthu mazana asanu sangathe kuponderezedwa.
Komanso pali nkhani yakuti m’manda m’mene anamuika Iye munalibe Iye.
Iwo onse otsutsa Yesu akadakana nkhani ya  kuuka kwace poonetsa thupi lace kwa anthu, koma iwo analibe thupi la Yesu popeza Yesu anali wa moyo, atauka ndithu!
M’mandamo munalibe kanthu!
Kodi ophunzira ace anali ataba thupi lace?
Ai.
Kuti zimenezo zakuba thupi lace zisacitike, kumandako kunali asilikari azida m’manja kulonda komweko.
Komanso abwenzi ambiri a Yesu anali atathawa pamene Iye anamugwira ndi kupita naye kukapacikidwa, ndicosatheka kuti anthuwo akadagwebana ndi asilikari pofuna kutenga thupi la Yesu kumandako.
Komanso iwo sanali okonzeka kuferapo pa nkhani yotero – monga m’mene ena anacitira mwacinyengo.
Cidziwika ndi cakuti kuuka kwa Yesu Kristu sikungathe kukhala nkhani yobisa.
Mobwerezanso, ngati pali munthu amene ali ndi mphamvu pa imfa, ameneyo ayenera kudziwika.
Yesu anaonetsera kupambana kwace pa imfa; motero tiyenera kumvera cimene Iye anena.
Yesu akunena kuti ndiye njira ya cipulumutso (Yohane 14:6).
Iye ndiye njira yokhayo yacipulumutso, zinazi si njira za cipulumutso.
Ndipo pa nthawi iyi Yesu anati, “Idzani kuno kwa Ine nonsenu akulema ndi akuthodwa, ndipo Ine ndidzakupumulitsani inu” (Mateyu 11:28).
Dziko lino ndi lobvuta ndipo umoyo ukhoza kukhala obvutikanso.
Ambiri a ife ndife okhumudwa komanso okwiya ndi zinthu zina za m’dziko.
Mobvomereza kodi?
Tsopano mufuna ciani?
Kubwezera zinthu m’malo mwake kapena cipembedzo cabe?
Mpulumutsi wa moyo kapena m’modzi wa “aneneri” amene anafa kale?
Ubale woona kapena miyambo ina yake?
Yesu sapikisana ndi wina – Iye yekha ndiye cisankho!
Yesu ndiye “cipembedzo” coona ngati mukufuna cikhululukiro ca macimo (Macitidwe 10:43).
Yesu ndiye “cipembedzo” coona ngati mukufuna ubale weniweni ndi ophindulitsa pakati pa inu ndi Mulungu (Yohane 10:10).
Yesu ndiye “cipembedzo” coona ngati mukufuna umoyo wosatha wakumwamba (Yohane 3:16).
Ikani cikhulupiro canu mwa Yesu pokhala Mpulumutsi wanu; ndipo simudzakhumudwa ai!
Khulupirirani Iye kuti adzakhululuka ndi kukucotserani macimo; ndipo simudzakhumudwa konse ai.
Ngati mufuna kukhala ndi “ubale woyenera” ndi Mulungu, pano pali pemphero.
Kumbukirani, kuti kunena pemphero iyi kapena pemphero lina lirilonse sikudzakupulumutsani.
Mupulumutsidwa pokhapo mukakhulupira mwa Yesu kuti ndiye Mpulumutsi wocotsera macimo.
“Mulungu, ndidziwa kuti ndakucimwirani ndipo ndiyenera kulangidwa.
Koma Yesu Kristu anatenga cilango ca macimo anga motero mwa kukhala ndi cikhulupiriro mwa Iye ndikhululukidwa.
Ndiika cikhulupirira canga mwa Inu kuti ndipeze cipulumutso.
Zikomo pa cisomo ndi cikhululukiro canu – cimene ciri mphatso ya umoyo wosatha!
Amen!”
                                        Funso: Kodi Njira ya Aroma yopita ku cipulumutso ndi ciani?
Njira ya Aroma yopita ku cipulumutso ndi njira imodzi imene imagwiritsa nchito mau opezeka m’buku la Aroma kunena za cipulumutso.
Ndi njira yapafupi kwambiri yomasulira kufunikira kwake kwa cipulumutso, m’mene Mulungu anakonzera cipulumutso cimeneci, m’mene tingacilandilire, komanso zotulukamo zace mu cipulumutso.
Vesi loyamba ya Njira ya Aroma yopita ku cipulumutso iri pa Aroma 3:23, “Pakuti onse anacimwa, naperewera pa ulemerero wa Mulungu.” Ife tonse tacimwa.
Tacita zinthu zambiri zosakondweretsa Mulungu wathu.
Palibe ngakhale m’modzi wolungama pakati pathu ai.
Aroma 3:10-18 apereka cithunzi cozama ca m’mene ucimo umaonekera ukakhala mu miyoyo wathu.
Ndipo Mau ena aciwiri pa nkhaniyi, ali pa Aroma 6:23, atiphunzitsa ife tonse za kuipa kwa ucimo – “Pakuti mphotho yace ya ucimo ndi imfa; koma mphatso yaulere ya Mulungu ndiyo moyo wosatha wa mwa Kristu Yesu Ambuye wathu.” Cilango cimene ife talandira cifukwa ca macimo athu ndi imfa.
Si imfa ya thupi cabe ai, komanso imfa ya muyaya ya mzimu.
Vesi lacitatu ya Njira ya Aroma yopita ku cipulumutsoiri pa Aroma 6:23, “Pakuti mphotho yace ya ucimo ndi imfa; koma mphatso yaulere ya Mulungu ndiyo moyo wosatha wa mwa Kristu Yesu Ambuye wathu.” Aroma 5:8 akuti, “Koma  Mulungu atsimikiza kwa ife cikondi cace ca mwini yekha m'menemo, kuti pokhala ife cikhalire ocimwa, Kristu adatifera ife.” Yesu anatifera ife!
Imfa yace ya Yesu inalipira mlandu wa macimo athu.
Ndipo kuuka kwa Yesu kuonetsa kuti Mulungu analandira imfa yace kukhala dipo la macimo athu.
Cacinai copezeka mu Njira ya Aroma yopita ku cipulumutsociri pa Aroma 10:9 “pakuti ngati udzabvomereza m'kamwa mwako Yesu ndiye Ambuye, ndi kukhulupirira mumtima mwako kuti Mulungu anamuukitsa kwa akufa, udzapulumuka.” Cifukwa ca imfa ya Yesu m’malo mwathu, ife cimene tiyenera kucita cabe ndi ku khulupirira mwa Iye ndi kudalira kuti imfa yace inaticotsera cilango ca macimo athu – motero tipulumutsidwa!
Pa Aroma 10:13 mau akuti, “pakuti, amene ali yense adzaitana pa dzina la Ambuye adzapulumuka.” Yesu anafa kulipira cilango ca macimo athu ndipo motero Iye atiombola ife kucionongeko cosatha.
Cipulumutso, kukhululukiridwa kwa macimo, kulipo kwa iwo onse okhulupirira mwa Yesu kukhala Ambuye ndi Mpulumutso wao.
Gawo lotsiriza la Njira ya Aroma yopita ku cipulumutso inena pa zotulukamo mu cipulumutso.
Pa Aroma 5:1 pali mau awa, “Popeza tsono tayesedwa olungama ndi cikhulupiriro, tikhala ndi mtendere ndi Mulungu mwa Ambuye wathu Yesu Kristu.” Mwa Yesu Kristu titha kukhala ndi ubale wabwino ndi Mulungu.
Aroma 8:1 atiphunzitsa, “Cifukwa cace tsopano iwo akukhala mwa Kristu Yesu alibe kutsutsidwa.
Pakuti cilamulo ca mzimu wa moyo mwa Kristu Yesu candimasula ine ku lamulo la ucimo ndi la imfa.” Cifukwa ca imfa ya Yesu m’malo mwathu sitidzatsutsidwa cifukwa ca macimo athua.
Ndipo potsiriza tili ndi lonjezano ili lokoma locokera kwa Mulungu lopezeka pa Aroma 8:38-39 “Pakuti ndatsimikiza mtima kuti imfa, moyo, angelo, maboma, zinthu zimene zilipo, zinthu zimene zikubwera m’tsogolo, mphamvu, msinkhu, kuzama, kapena cholengedwa china ciliconse, sicidzatha kutilekanitsa ndi chikondi cha Mulungu cimene cili mwa Kristu Yesu Ambuye wathu.” 
 Kodi mungakonde kutsatira Njira ya Aroma yopita ku cipulumutso?
Ngati nditero, mutha kupemphera pemphero ili kwa Mulungu.
Kupemphera pemphera limeneli ndi njira imodzi yakutsimikiza kwa Mulungu kuti cipulumutso canu citheka cabe ndi Yesu Kristu.
Mau okha a pemphero satha kukupulumutsani koma cikhulupiriro mwa Yesu Kristu ndico cimene cipulumutsa.
“Mulungu ndidziwa ndakucimwirani ndipo ndiyenera kulangidwa kuopsya.
Koma Yesu analandira cilango canga kuti mwakukhulupirira Iye, ine ndikhululukiridwe.
Mundithandize kuika cikhulupiriro canga mwa Inu kuti ndilandire cipulumutso.
Zikomo cifukwa ca cisomo canu cakuya ndi cikhululukiro canu – cimene ndi mphatso ya moyo wosatha!
Amen!”
                                        Funso: Kodi pemphero la munthu ocimwa nciani?
Pemphero la munthu ocimwa ndilo pemphero limene munthu amapemphera kwa Mulungu akadziwa kuti ndi ocimwa ndipo ayenera kulandira Mpulumutsi.
Kunena pemphero limeneli kokha sikuthandiza pa umoyo wa munthu.
Pemphero la munthu ocimwa lenileni lionetsa cimene munthu adziwa, ndi kukhulupira za kuipa kwace kwa macimo motero kuti ayenera kulandira cipulumutso.
Gawo loyamba la pemphero la munthu ocimwa ndi kudziwa kuti ife tonse ndife ocimwa.
Aroma 3:10 anena, “monga kwalembedwa, Palibe mmodzi wolungama, inde palibe mmodzi.” Baibulo linena bwino kuti ife tonse tinacimwa.
Gawo loyamba la pemphero la munthu ocimwa ndi kudziwa kuti ife tonse ndife ocimwa.
Ife tonse ndife ocimwa amene tiyenera kulandira cifundo ndi cikhululukiro kucokera kwa Mulungu (Tito 3:5-7).
Cifukwa ca ucimo wathu tiyenera kulandira cilango cosatha (Mateyu 25:46).
Pemphero la munthu ocimwa ndiko kulira kupempha cifundo ca Mulungu ndi kupewa mkwiyo wace.
Pemphero la munthu ocimwa ndiko kulira kupempha cifundo ca Mulungu ndi kupewa mkwiyo wace.
Gawo laciwiri la pemphero la munthu ocimwa ndi kudziwa cimene Mulungu anapereka pothetsa vuto ili.
Mulungu anadza mwa umunthu ngati Yesu Kristu (Yohane 1:1, 14).
Yesu anatiphunzitsa za coonadi ca Mulungu nakhala wolungama komanso wopanda cimo mu umoyo wake (Yohane 8:46; 2 Akorinto 5:21).
Yesu anatifera ife pa mtanda m’malo mwathu, kutenga cilango cimene ife tikadalandira (Aroma 5:8).
Yesu anauka kwa akufa kuonetsa cigonjetso pa ucimo, imfa ndi Gehena (Akolose 2:15; 1 Akorinto 15).
Cifukwa ca zonsezi, macimo athu atha kukhululukidwa ndipo titha kulandira lonjezano la moyo wosatha wa Kumwamba – tikangoika cikhulupiriro cathu mwa Yesu Kristu.
Ife tiyenera kukhulupirira kuti Iye anatifera ndipo anauka kwa akufa (Aroma 10:9-10).
Titha kupulumutsidwa mwa cisomo cokha, mwa cikhulupiriro cokha, mwa Yesu yekhayo.
Aefeso 2:8 akuti, “Pakuti muli opulumutsidwa ndi cisomo cakucita mwa cikhulupiriro, ndipo ici cosacokera kwa inu: ciri mphatso ya Mulungu.” 
Kulibe mau ena amene ali obweretsa cipulumutso.
 Kunena pemphero la ocimwa ndi kutsimikiza kwa Mulungu kuti udalira pa Yesu Kristu ngati Mpulumutsi wako.
Kulibe mau ena amene ali obweretsa cipulumutso.
Ndikhulupira mwa Yesu, ndipo Yesu yekhayo ndiye Ambuye ndi Mpulumutsi wanga.
Ndikhulupirira kuti imfa yace ndi kuukitsidwa kwace kunabweretsa cikhululukiro pa ine.
Amen!”
Koma ndikhulupira mwa Yesu Kristu kundipulumutsa.
                                        Funso: Kodi domgosolo la chipulumutso ndilotani / njira ya chipulumutso?
Muli ndi njala?
Osati njala ya chakudya, koma muli ndi njala ya china chake chochuluka m’moyo mwanu?
Pali china chake mkatikati mwanu chimene sichikhutitsidwa?
Ngati ndi choncho, Yesu ndiye njira!
Yesu anati, “Ine ndine mkate wamoyo.
Amene adza kwa ine sadzamva njala, ndi iye akhulupilira mwa ine sadzamva ludzu” (Yohane 6:35).
Kodi mwasokonekera?
Kodi simukupeza njira kapena cholinga m’moyo?
Zikuoneka ngati wina wake wazimitsa kuunika ndipo simukupeza poyatsira?
Ngati ndichoncho, Yesu ndiye njira!
Yesu anati, “Ine ndine kuunika kwa dziko.
Amene adza kwa ine sadzayenda mumdima, koma adzakhala ndi kuunika kwa moyo” (Yohane 8:12).
Kodi mumamva ngati mwatsekeredwa kunja kwa moyo?
Munayesapo zitseko zambiri, koma ndikumangopeza kuti kuseri kwake kulibe kanthu ndiponso kopanda ntchito?
Kodi mukuyang’ana polowera ku moyo wokwanitsidwa?
Ngati ndi choncho, Yesu ndiye njira!
Yesu anati, “Ine ndine khomo; Amene adutsa kudzera mwa ine adzapulumutsidwa.
Adzalowa ndi kutuluka, ndikupeza msipu” (Yohane 10:9).
Kdi anthu ena amakonda kukukhumudwitsani?
Kodi ubale wanu wakhala osaya ndi opanda kanthu?
Kodi zimaoneka ngati aliyense akuyesa kupeza mwayi pa inu?
Ngati ndi choncho, Yesu ndiye njira!
Yesu anati, “Ine ndine mbusa wabwino.
Mbusa wabwino amayika moyo wake pa nkhosa.
Ndine mbusa wabwino; Ndimadziwa nkhosa yanga ndipo nkhosa yanga imandidziwa Ine” (Yohane 10:11,14).
Mmasinkhasinkha chomwe chimachitika moyo uno ukatha?
Mwatopa kukhalira moyo wanu pa zinthu zomwe zimawola kapena  kuchita dzimbiri?
Kodi nthawi zina mumakaikira ngati moyo uli ndi tanthauzo?
Kodi mukufuna kukhala ndi moyo mukafa?
Ngati ndi choncho, Yesu ndiye njira!
Yesu anati, “Ine ndine kuuka ndi moyo.
Yense wokhulupilira mwa ine adzakhala ndi moyo, ngakhale atafa; ndipo yense ali ndi moyo ndikukhulupilira mwa ine sadzafa” (Yohane 11:25-26).
Kodi njira ndi chiyani?
Kodi choonadi ndi chiyani?
Kodi moyo ndi chiyani?
Yesu anayankha nati, “Ine ndine njira ndi choonadi ndi moyo.
Palibe adza kwa Atate koma mwa ine” (Yohane 14:6).
Njala imene mumamva ndi njala ya uzimu, ndipo ndi Yesu yekha amene angathane nayo.
Ndi Yesu yekha amene angachotse mdima.
Yesu ndi khomo la kumoyo wokwanitsidwa.
Yesu ndi mzanu ndi m’busa amene mwakhala mukumufuna.
Yesu ndi moyo – m’moyo uno komanso wotsatirawo.
Yesu ndi njira ya chipulumutso!
Chifukwa chimene mumvera njala, chifukwa chimene muoneka wosochera mu mdima, chifukwa chimene simungapeze cholinga m’moyo, ndichakuti munasiyana ndi Mulungu.
Baibulo limatiuza kuti tonse tinachimwapo, ndipo tinadzichotsa kwa Mulungu (Mlaliki 7:20; Aroma 3:23).
Kupanda kanthu mumtima mwanu ndi kusowa Mulungu m’moyo mwanu.
Tinalengedwa kukhala pa ubale ndi Mulungu.
Chifukwa cha machimo athu tinadzipatula ku ubale umenewu.
Kuipitsitsa kwake, tchimo lathu lidzatipangitsa ife kupatukana ndi Mulungu kunthawi zosatha, m’moyo uno komanso winawo (Aroma 6:23; Yohane 3:36).
Kodi vuto limeneli lingathetsedwe bwanji?
Yesu ndi njira!
Yesu atadzitengera Iye yekha machimo athu (@ Akorinto 5:21).
Yesu anafa m’malo mwathu (Aroma 5:8), kutenga chilango chimene chimayenera ife.
Masiku atatu atatha, Yesu anauka kwa akufa, kutsimikiza kugonjetsa kwake kwa tchimo ndi imfa (Aroma 6:4-5).
Ndi chifukwa chiyani Iye anachita izi?
Yesu anayankha funso limenelo Iye mwini: “Palibe munthu ali nacho chikondi choposa ichi,chakuti munthu ataya moyo wake chifukwa cha abwenzi ake” (Yohane 15:13).
Yesu anafa ndicholinga chakuti tikhale ndi moyo.
Ngati tiyika chikhulupiliro chathu mwa Yesu, kukhulupilira kuti imfa yake inali malipiro a machimo athu, machimo athu onse akhululukidwa ndikutsukidwa.
Pakutero tidzakhutitsa ku njala ya uzimu.
Kuunika kudzayatsidwa.
Tidzakhala ndi mwayi wokhala ndi moyo wokwanitsa.
Tidzawadziwa amzathu ndi abusa abwino.
Tidzadziwa kuti tidzakhala ndi moyo tikadzafa – moyo wosatha wouka kwa akufa kumwamba ndi Yesu!
“Pakuti Mulungu anakonda dziko lapansi kotero kuti anapereka mwana wake wobadwa yekha, kuti yense wokhulupilira Iye asatayike koma akhale nawo moyo wosatha” (Yohane 3:16).
                                        Funso: Kodi Yesu Khristu ndiye yani?
Mosiyana ndi funso “Kodi Mulungu alipo?” anthu ochepa amafunsa ngati yesu Yesu Khristu analipo.
Mwachidziwikire ndizovomereka kuti Yesu analidi munthu amene anakhalapo pa dziko lapansi ku Isiraeli zaka 2000 zapitazo.
Msutso umayamba nkhani za umunthu wa Yesu zikayamba kukambidwa.
Pafupifupi mipingo ikuluikulu yambiri imaphunzitsa kuti Yesu anali Mneneri kapena Mphunzitsi wabwino kapena munthu wa Mulungu.
Vuto ndilakuti Baibulo limatiuza kuti Yesu anali oposa Mneneri, Mphunzitsi wabwino, kapena munthu wa Mulungu ku nthawi zonse.
C.S.
Lewis m’buku lake Mere Christianity analemba motere: “Ndikuletsa aliyense kunena zopusa zomwe anthu amakamba zokhudza Iye (Yesu Khristu): Ndili wokonzeka kulandira Yesu ngati Mphunzitsi wamkulu wa makhalidwe abwino, koma sindikuvomereza zoti Iye ndi Mulungu.” Ichi ndi chinthu chimodzi choti tisamanene.
Munthu yemwe anali munthu chabe ndipo ndikuyankhula zinthu zosiyana ndi zomwe Yesu anayankhula sadzakhala mphunzitsi wa khalidwe labwino koma adzakhala osokonekera – chimodzimodzi ndi munthu amene ananena kuti iye ndi dzira losakidwa – apo ayi adzakhala satana wakumoto.
Pangani chisankho chanu.
Munthu ameneyu anali,nipo ali, mwana wa Mulungu, kapena ndi wamisala kapenanso wopanda pake.
Mukhunza kumutenga ngati wopusa, mukhonza kumulavulira ndi kumupha ngati satana; kapena mukhonza kumugwadira pamapazi ake ndikumutcha Ambuye komanso Mulungu.
Koma tiyeni tisapange maganizo osokonekera okhudzana ndi Iye kukhala Mphunzitsi wabwino wa munthu.
Mwayi umenewo sanawupereke kwa ife.
Sanafune kutero.”
 Ndiye, kodi Yesu amati Iye ndi yani?
Nanga Baibulo likuti Iye ndi yani?
Poyamba, tiyeni tiwone mawu a Yesu pa Yohane 10:30, “Ine ndi Atate ndife amodzi.” Kuona koyamba, izi zikhonza kuoneka ngati sizikunena kuti Iye ndi Mulungu.
Komabe, onani m’mene Ayuda anachitira ku mawu ake, ‘“Pantchito yabwino sitikuponyani miyala,’ anayankha motero Ayuda, ‘koma chifukwa cha mwano, ndikuti inu muli munthu, mudziyesera nokha Mulungu’” (Yohane 10:33).
Ayuda anamva mawu a Yesu ngati kunena kuti Iye ndi Mulungu.
Mu ndime zotsatirazi, Yesu sanawakonze Ayuda ponena kuti, “Ine sindinanene kuti ndine Mulungu.” Uku ndikusonyeza kuti Yesu amanenadi kuti Iye ndi Mulungu ponena kuti, “Ine ndi atate ndife amodzi” (Yohane 10:30).
Yohane 8:58 ndi chitsanzo china: ‘“Indetu, indetu ndinena kwa inu,’ Yesu anayankha, ‘asanayambe kukhala Abrahamu, ndipo ine ndilipo!’” mobwerenza, mukuyankha kwake, Ayuda anatola miyala kuti amponye Yesu (Yohane 8:59).
Yesu podzinena kuti “Ine ndine” kunali kudzitchula kwa dzina la Mulungu laku Chipangano Chakale (Eksodo 3:14).
Ndichifukwa chiyani Ayuda anafunanso kumuponya miyala Yesu ngati sananene zinthu zimene amazikhulupilira kuti ndi mwano, monga, kudzinena kuti ndi Mulungu.
Yohane 1:1 akuti “Mawu anali Mulungu.” Yohane 1:14 akuti “Mawu anasanduka thupi.” Izi zikusonyeza poyera kuti Yesu ndi Mulungu mu thupi.
Thomasi ophunzira wake wa Yesu ananena kwa Yesu, “ambuye wanga ndi Mulungu wanga” (Yohane 20:28).
Yesu sanamukonze iye.
Mtumwi Paulo anamutcha Iye ngati, “…Mulungu wamkulu ndi Mpulumutsi wathu, Yesu Khristu” (Tito 2:13).
Mtumwi Petro ananena chimodzimodzi, “…Mulungu wamkulu ndi Mpulumutsi wathu, Yesu Khristu” (2 Petro 1:1).
Mulungu Atate ndiyenso mboni ya amene ali Yesu, “Koma za Mwana amene amanena, ‘Mpando wanu wa chifumu, Mulungu, udzakhala ku nthawi zosatha, ndipo chilungamo chidzakhala ndodo ya chifumu mu ulemelero wanu.” Alosi a Yesu ku Chipangano Chakale amamutcha Iye kuti, “Pakuti kwa ife mwana wakhanda wabadwa, kwa ife mwana wamwamuna wapatsidwa, ndipo ulamuliro udzakhala pa phewa lake.
Mdipo adzamutcha dzina lake Wodabwitsa Wauphungu, Mulungu Wamphamvu, Atate Wosatha, Kalonga wa Mtendere.” (Yesaya 9:6).
Kotero, monga C.S.
Lewis ananenera, sikusankha kukhulupilira kuti Yesu anangokhala Mphunzitsi wabwino.
Yesu ananena poyera ndipo sanakane kuti Iye anali Mulungu.
Ngati Iye si Mulungu, ndiye kuti Iye ndi wabodza, kotero si Mlosi, Mphunzitsi wabwino, kapena munthu wa Mulungu.
Pofunafuna kulongosola bwinobwino mawu a Yesu, “wophunzira” amakono amanena “Yesu weniweni wa mbiri yakale” sananene zambiri mwa zinthu zimene Baibulo limanena za Iye.
Ife ndiyani kuti titsutse mawu a Mulungu okhudzana ndi zimene Yesu ananena kapena sananene?
Ndizotheka bwanji kuti “wophunzira” zaka mazana awiri kuchotsedwa kwa Yesu kukhala wozindikira kwambiri mu zimene Yesu ananena kapena sananene kuposa amene anakhala naye, kutumikira naye, ndipo anaphunzitsidwa ndi Yesu Amene (Yohane 14:26).
Ndi chifukwa chiyani funso loti Yesu ndiyani liri lofunikira?
Ndichifukwa chiyani kuli kofunika kudziwa ngati yesu ali Mulungu kapena ayi?
Chifukwa chofunikira kwambiri chimene Yesu akuyenera kukhalira Mulungu ndichakuti ngati Iye asali Mulungu, imfa yake siikanakhala yoyenera kulipilira chilango cha machimo a dziko lonse lapansi (1 Yohane 2:2).
Ndi Mulungu yekha angalipire chilango chopanda mathero ngati chimenechi (Aroma 5:8; 2 Akorinto 5:21).
Yesu akuyenera kukhala Mulungu kuti athe kulipira ngongole yathu.
Yesu akuyenera kukhala munthu kuti afe.
Chipulumutso chilipo pokhapokha ukakhulupilira mwa Yesu Khristu.
Yesu kukhala M’modzi mwa Milungu ndi chifukwa ali njira yokhayo yakuchipulumutso.
Yesu kukhala m’modzi mwa Milungu ndi chifukwa Iye ananena , “Ine ndine njira ndi choonadi ndi moyo.
Palibe adza kwa Atate koma kudzera mwa ine” (Yohane 14:6).
                                        Funso: Kodi Mzimu Woyera ndani?
Pali kusamvetsa kwakukulu pa comwe Mzimu Woyera ali?
Ena aona Mzimu Woyera kukhala ngati mphamvu yobisika yapadera.
Ena amvetsa Mzimu Woyera kukhala ngati mphamvu yopatsidwa ndi Mulungu kwa iwo otsatira Yesu.
Kodi Babulo linenapo ciani za kuzindikira kwa Mzimu Woyera?
Mosataya nthawi, babulo likuta Mzimu Woyera ndiye Mulungu.
Komanso Baibulo litiuzanso kuti Mzimu Woyera ndi umunthu wa Umulungu, munthu wokhala ndi maganizo, cifuno ndi cifuniro.
Mzimu Woyera ndiye Mulungu, izi zionekera mu Mau ake ambiri monga pa Macitidwe 5:3-4.
Mu ndime iyi Petro anena ndi Hananiya cifukwa ninji Hananiya ananama kwa Mzimu Woyera ndipo mau akuti, “sunanyenga anthu, komatu Mulungu.” Apa ndizoonekeratu kuti kunamiza Mzimu Woyera ndiko kunamiza Mulungu.
Tidziwanso kuti Mzimu Woyera ndiye Mulungu cifukwa Iye ali ndi zimene Mulungu ali nazo.
Mwacitsanzo, Iye ali pali ponse monga tiona pa Masalmo 139:7-8, “Ndidzapita kuti kuzembera mzimu wanu?
Kapena ndidzathawira kuti kuzembera nkhope yanu?
Ndikakwera kumka kumwamba, muli komweko; Kapena ndikadziyalira ku Gehena, taonani, muli komweko.” Ndipo pa 1 Akorinto 2:10-11, tiona kuti Mzimu Woyera nayenso ali pali ponse “Koma kwa ife Mulungu anati onetsera izi mwa Mzimu; pakuti Mzimu asanthula zonse, zakuya za Mulungu zomwe.
Pakuti ndani wa anthu adziwa za munthu, koma mzimu wa munthuyu uli mwa iye?
Momwemonso za Mulungu palibe wina azidziwa, koma Mzimu wa Mulungu.” 
 Titha kudziwa kuti mwa Mzimu Woyera muli umunthu cifukwa Iye ali ndi nzeru kapena maganizo, ndi cifuno.
Mzimu Woyera amaganiza ndipo adziwa (1 Akorinto 2:10).
Mzimu Woyera agakwiitsidwe kapena kucitidwa cipongwe (Aefeso 4:30).
Mzimu Woyera ndi mkala pakati kutipempherera (Aroma 8:26-27).
Amapanga ziganizo monga mwa kufuna kwake.
(1 Akorinto 12:7-11).
Mzimu Woyera ndi Mulungu, kukhala ngati wacitatu mwa Mulungu M’modzi mwa Atatu (Mulungu Atate, Mwana ndi Mzimu Woyera).
Ndipo ngati Mulungu Mzimu Woyera acita nchito ya kutonthoza ndi kulangiza ngati Nkhoswe amene Yesu analonjeza (Yohane 14:16, 26; 15:26).
                                        Funso: Kodi mkazi wa Kaini anali ndani?
Kodi mkazi wa Kaini anali mlongo wace?
Baibulo silifotokoza kwenikweni za mkazi wa Kaini kuti anali ndani.
Yankho limene tingathe kuganizira ndi lakuti mkazi wa Kaini anali mlongo wace kapena mwana wamkazi wa mlongo wace kapena mwana wa mkazi wa mcimwene wace, kapena wina wace.
Baibulo silifotokozanso kuti Kaini anali ndi zaka zingati pamene anapha mcemwene wace Abele (Genesis 4:8).
Pakuti onse anali alimi, cioneka kuti onse anali akulu-akulu mwina amabanja ao.
Adamu ndi Hava, sanali cabe ndi ana awiri, Kaini ndi Abele, koma analinso ndi ana ena pa nthawi imene Kaini anapha Abele.
Ndipo patsogolo pace anakhalanso ndi ana ena ambiri (Genesis 5:4).
Cifukwa cakuti Kaini anacita mantha ndi umoyo wace atapha Abele (Genesis 4:14) cionetseratu kuti panalinso ana ena mwina ena a iwo anali adzukulu a Adamu ndi Hava amene analiko kale pa nthawiyo.
Mkazi wa Kaini (Genesis 4:17) anali mwana kapena m’dzukulu wa Adamu ndi Hava.
Pakuti Adamu ndi Hava anali anthu woyamba, ano ao analibe umwai wosankha koma kungokwatirana.
Pa nthawiyo Mulungu sanaletse cikwati ca mabanja kufikira nthawi yina yace patsogolo pamene anthu anaculuka kwambiri motero kuti kukwatirana kwa pa banja limodzi sikunali kofunikanso (Levitiko 18:6-18).
Vuto ndi lakuti kukwatirana pacibale masiku ano (mwacitsanzo, mcemwene ndi mcemwali (mlongo)) awiriwo atha kukhala ndi matenda opezeka cabe m’magazi ao ndipo pamenepo cikhala cidziwika kuti ana obadwa atenga matendawo kucokera kwa makolo onse awiri, motero pakhala ciopsezo cacikulu ca matenda kwa iwo.
Ngati anthu awiri akwatirana kucokera ku mabanja osiyana, ana ao satengera zonse za magazi akholo limodzi ai koma atengera za makolo awiriwo moteronso amakhala olimba ku matenda ena.
Codziwika ndi cakuti anthu pamene abalana zambiri za iwo zisinthika ndipo zisintho zimenezo zipatsilidwa mu midadwo yao.
Zonse zokhuzana ndi matupi a Adamu ndi Hava zinali cabe bwino, analibe matenda ndipo mwazi wao unali monga Mulungu anafunira powalenga iwo.
Cifukwa ca ico, ana ao komanso amene anabwadwa potsatira iwo ndi ena anali ndi matupi abwino komanso olimba koposa matupi athu lero lino.
Ana a Adamu ndi Hava ngati anali ndi zovuta m’magazi ao, ngati zinalipo zinali zocepa.
Motero kukwatirana pa ubale kunali bwino.
                                        Funso: Cifukwa ninji sindiyenera kudzipha?
Mitima yathu ipita kwa iwo onse amene tsopano ali ndi maganizo ofuna kudzipha okha.
Ngati mufuna kutero tsopano, pali zambiri zozetsa zimenezo mwina mwasowekera ciyembekezo mu umoyo wanu, kapena pali zovuta zina.
Mukhoza kuona monga muli m’dzenje ndipo mukukayika ngati mungathe kuona ciyembekezo pakati pa zinthu zimene mwakumana nazo.
Mwina palibe munthu amene akuikako nzeru kufuna kuona za zimene mwapitamo kumbuyo uku, kapena palibe amene akumvetsa za moyo wanu.
Mwina palibe phindu lokhala ndi moyo tsopano.
Muyenera kutenga nthawi ndi kulola kuti Mulungu akhale Mulungu wanu mu umoyo wanu tsopano lino, Iye adzakuonetsani ukulu wace, “palibe comulephera Mulungu” (Luka 1:37).
Mwina zocita za umoyo wanu mu zaka zapita zikusautsani ndipo mukakhala mukumva cisoni motero kuti simuona tsogolo labwino.
M’mene mutero mutha kukhala munthu wokwiyakwiya, wamaganizo oipa, wacizondo, wofuna kulanga ena, kapena wamantha kotero kuti simutha kukhala ndi ubale wofunikira cifukwa ca kuganizira ena.
Cifukwa ninji mufuna kudzipha?
M’bale, zinthu zingaipe bwanji mu umoyo wako, pali Mulungu amene akonda anthu onse mosawerengera kulakwa kwao.
Iye ayembekezera kukuthandzizani mu nyengo ya zovuta zimenezo ndi kukuonetsani zabwino.
Iyeyu ndiye ciyembekezo copezekeratu.
Dzina lake ndiye Yesu.
Yesu ameneyu, ndiye Mwana wa Mulungu, wopanda cimo, ndipo akhala ndi inu mu nthawi zonse, nthawi kuzunzika ndi kucititsidwa manyazi.
Mneneri Yesaya analemba za Iye mu Yesaya 53:2-6 ndipo akutere za Yesu, “Iye ananyozedwa ndi kukanidwa” ndi anthu onse.
Umoyo wace unadzaza ndi cisoni ndi kuzunzidwa.
Koma mavuto amene Iye anayamula sanali ace koma a ife.
Iye ananyamula zowawa zathu, ndi kusenza zisoni zathu; koma ife tinamuvesa wokhomedwa wokanthidwa ndi Mulungu, ndi wobvutidwa.
Iye analasidwa cifukwa ca zolakwa zathu, natundudzidwa cifukwa ca mphulupulu zathu; cilango cotitengera ife mtendere cinamgwera Iye; ndipo ndi mikwingwirima yace ife taciritsidwa.
M’bale, Yesu analola zonsezi kuti macimo ako akhululukiridwe.
Palibe kanthu macimo ako ndi oipa motani, dziwani kuti Iye ndi wokonzeka kukukhululukira ndi kukulandira.
“…Ndipo undiitane tsiku la cisautso: Ndidzakulanditsa, ndipo iwe udzandilemekeza” (Masalmo 50:15).
Kulibe cimo limene Yesu angalephere kukhululukira.
Ena mwa anthu amene anatumikira Mulungu anacita macimo oipa monga kupha (Mose), kupha ndi cigololo (Mfumu Davide), komanso kulakwa kwa ena monga (Mtumwi Paulo).
Ngakhale umoyo wao unali tero, iwo anakhululukiridwa ndipo analandira umoyo watsopano ndi wochuluka mwa Ambuye.
“Cifukwa cace ngati munthu ali yense ali mwa Kristu ali wolengedwa watsopano; zinthu zakale zapita, taonani, zakhala zatsopano!” (2 Akorinto 5:17).
Cifukwa ninji simuyenera kudzipha?
M’bale, Mulungu ndi wokonzeka kukonza zimene “zaonongeka” mu umuyo wako umene ulinao tsopano, moyo umene ufuna kuupha tsopano.
Mu Yesaya 61:1-3, Mneneri akuti, “Mzimu wa Ambuye Yehova uli pa ine; pakuti Yehova wandidzoza ine ndilalikire mau abwino kwa ofatsa; Iye wanditumiza ndikamange osweka mtima, ndikalalikire kwa am'nsinga mamasulidwe, ndi kwa omangidwa kutsegulidwa kwa m'ndende; ndikalalikire caka cokomera Yehova, ndi tsiku lakubwezera la Mulungu wathu; ndikatonthoze mtima wa onse amene akulira maliro; ndikakonzere iwo amene alira maliro m'Ziyoni, ndi kuwapatsa cobvala kokometsa m'malo mwa phulusa, mafuta akukondwa m'malo mwa maliro, cobvala ca matamando m'malo mwa mzimu wopsinjika.” 
 Bwerani kwa Yesu ndipo Iye adzakupatsani cimwemwe pamene mukhulupira Iye ndipo adzayamba nchito yatsopano mu moyo wanu.
Iye alonjeza kukupatsani cimwemwe cimene mwataya ndi kukupatsani mzimu wakukuthandizani inu.
Iye afunitsitsa mtima wanu wothyoka “Pakuti simukondwera ndi nsembe, mwenzi nditapereka; Nsembe yopsereza simuikonda.
Nsembe za Mulungu ndizo mzimu wosweka;Inu, Mulungu, simudzaupeputsa mtima wosweka ndi wolapa” (Masalmo 51:12, 15-17).
Kodi udzalola Ambuye kukhala Mpulumutsi komanso Wokutsogolera?
Adzatsogolera maganizo ako tsiku ndi tsiku – mwa Mau ake opezeka mu Baibulo.
“Ine ndidzakulangiza ndi kuphunzitsa iwe za njira ukayendayo; Ndidzakupangira ndi diso langa lakuyang'ana iwe” (Masalmo 32:8).
“Ndipo kudzakhala cilimbiko m'nthawi zako, cipulumutso cambiri, nzeru ndi kudziwa; kuopa kwa Yehova ndiko cuma cace” (Yesaya 33:6).
Mwa Kristu, mudzakumanabe ndi zovuta koma mudzakhala ndi ciyembekezo.
Iye ndiye bwenzi lathu “Koma liripo bwenzi lipambana ndi mbale kuumirira” (Miyambo 18:24).
Cisomo ca Ambuye Yesu cikhale ndi inu pamene mupanga ciganizo canu.
Ngati mufunitsitsa kukhulupirira Yesu ngati Mpulumutsi wanu, nenani mau awa kwa Mulungu mu mtima mwana: “Mulungu, ndikufunani mu mtima mwanga.
Ndikhululukireni macimo anga onse.
Ndaika cikhulupiro canga conse mwa Yesu Kristu kuti Iyeyu ndiye Mpulumutsi wanga.
Conde ndiyeretseni, ndiciritseni, ndikundipatsa cimwemwe mu moyo wanga.
Zikomo cifukwa ca kundikonda ine komanso zikomo cifukwa ca imfa ya Yesu m’malo mwa ine.”
